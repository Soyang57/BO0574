བློ་འབྱེད་སློབ་གསོ།
On Education
ཀིཤ་ན་མུར་ཏིས་མཛད།


དང་བོ། སློབ་གསོའི་སྐོར།
On Education

ཤེས་གསལ་ལྟར།ཁྱེད་ཅག་ལུང་གཤོངས་ཡིད་དུ་འོང་ཤོས་ཤིག་གི་ནང་སྡོད་ཡོད་ལ།
དེ་ལ་ཁོར་ཡུག་ཁྱད་པ་བ་ཞིག་ཡོད། ཕྱི་དྲོ་དང་ཞོགས་པ་སྔ་པོ་ལ་དམིགས་བསལ་ལུང་
གཤོངས་འདི་ཕུག་ནས་འཛུལ་བའི་ལྷིང་འཇགས་དེར་དོ་སྣང་ཨེ་བྱུང་། ངས་བལྟས་ན་
འདིའི་ཉེ་འཁོར་ལ་མིའི་གཏོར་བཤིག་ཐེབས་མེད་པའི་འཛམ་གླིང་ནང་གི་རི་ཀླུང་རྙིང་ཤོས་
དེ་དག་ཡོད། རྒྱལ་ས་དང་ས་ཆ་གཞན་གང་དུ་འགྲོ་ཡང་མི་རྣམས་ཀྱིས་རང་བྱུང་ཁམས་
གཏོར་བཤིག་བཏང་སྟེ། ཁང་པ་མང་དུ་རྒྱག་ཆེད་ཤིང་སྡོང་གཏུབ་པ་དང༌། མོ་ཊ་དང་བཟོ་
གྲྭས་མཁའ་རླུང་སྦགས་བཙོག་བཟོ་བཞིན་ཡོད་པ་མཐོང་རྒྱུ་ཡོད། མིས་དུད་འགྲོ་སེམས་
ཅན་རྣམས་རྩ་མེད་བཏང་སྟེ་སྟག་གི་གྲངས་འབོར་ཉུང་ཉུང་ལས་ལྷག་མེད། མ་ཟད་ཉིན་རེ་
བཞིན་མི་ཇེ་མང་སྐྱེ་ཡི་ཡོད་ལ། ཁོང་ཚོ་ལ་ངེས་པར་དུ་ས་ཆ་མང་པོ་དགོས་པས། མི་
ཡིས་ཡོད་ཚད་གཏོར་བཤིག་བཏང་གི་ཡོད།མི་ཡིས་རིམ་གྱིས་འཇིག་རྟེན་ཁྱོན་ལ་གཏོར་
བཤིག་འདི་ཁྱབ་བཅུག་གི་ཡོད། ནམ་ཞིག་མི་གཅིག་རང་བྱུང་ཁམས་ལ་གཏོར་སྐྱོན་བྱུང་
མེད་པ་དང༌། མི་ཉུང་ཞིང་ཁུ་སིམ་དང་ལྷིང་འཇགས་ཡོད་ལ་མཛེས་སྡུག་ལྡན་པའི་ལུང་
གཤོངས་འདི་ལྟ་བུ་ཞིག་ཏུ་སླེབས་དུས་ངོ་མར་ངོ་མཚར་སྐྱེ་ངེས། རྒྱུན་དུ་འདིར་སུ་ཞིག་
སླེབས་ཀྱང་ས་ཆ་འདི་ལ་ངོ་མཚར་སྐྱེ་ཡི་ཡོད། འོན་ཀྱང༌། ཁྱེད་ཅག་ཕལ་ཆེ་བ་འདིར་
གོམས་ཚར་ཡོད་རྒྱུ་རེད། ཁྱེད་ཚོས་རི་ཀླུང་ལ་བལྟ་རྒྱུ་དང༌། བྱ་བྱིའིུ་སྐད་དང་ལོ་མའི་
གསེབ་ཀྱི་རླུང་བུ་ལ་ཉན་གྱི་མེད་པ་རེད། དེའི་ཕྱིར་ཁྱེད་ཅག་རིམ་གྱིས་སྣང་མེད་ཆགས་
འགྲོ་ཡི་ཡོད།
སློབ་གསོ་ཞེས་པ་ནི་དེབ་ནས་བསླབ་རྒྱུ་དང་གནས་ཚུལ་རྣམས་བློ་འཛིན་བྱ་རྒྱུ་ཙམ་
མིན་པར། ད་དུང་ལྟ་སྟངས་དང༌། ཉན་སྟངས། དེབ་ནང་བདེན་རྫུན་གང་ཞིག་བཤད་
ཀྱི་ཡོད་མེད་ཉན་རྒྱུ་རྣམས་ཀྱང་སློབ་དགོས། དེ་ཐམས་ཅད་སློབ་གསོའི་ཆ་ཤས་ཡིན།
སློབ་གསོ་ནི་རྒྱུགས་འཕྲོད་ཙམ་བྱས་ཏེ་ལག་ཁྱེར་ལེན་རྒྱུ་དང་ལས་ཀ་རག་རྒྱུ། དེ་ནས་
གཉེན་སྒྲིག་བྱས་ཏེ་གཞིས་ཆགས་རྒྱུ་ཙམ་མིན་པར། བྱ་བྱིའིུ་སྐད་ལ་ཉན་པ་དང་། ནམ་
མཁའ་དང༌། ངོ་མཚར་ཆེ་བའི་ལྗོན་ཤིང་གི་མཛེས་སྡུག་དང༌། རི་ཀླུང་གི་བཀོད་པ་
རྣམས་ལ་བལྟས་ཏེ་དེ་དག་ལ་རོལ་མྱོང་དང་དངོས་ཐད་ནས་འབྲེལ་འདྲིས་བྱེད་ཤེས་པ་
ཡང་དགོས། སྟབས་ཉེས་ནས་ཁྱེད་ཅག་ནར་སོན་རིམ་བཞིན་དེ་འདྲའི་ཉན་པ་དང་ལྟ་
བའི་སེམས་ཚོར་དེ་ཡལ་འགྲོ་ཡི་ཡོད། གང་ཡིན་ཞེ་ན་ཁྱེད་ཅག་ཕྲག་དོག་དང༌། མངོན་
འདོད་དང༌། འདོད་རྔམ་དང༌། བརྣབ་སེམས་ཅན་དུ་གྱུར་ཏེ་འཇིག་རྟེན་གྱི་མཛེས་སྡུག་
གི་སེམས་ཚོར་དེ་བརླག་འགྲོ་ཡི་ཡོད། འཛམ་གླིང་ནང་གང་འབྱུང་གི་ཡོད་པ་ཤེས་
གསལ་ཡིན་ལ། ཁྱེད་ཚོས་ངོ་མར་ད་ལྟའི་གནས་དོན་ལ་སློབ་སྦྱོང་བྱེད་ཀྱི་ཡོད་རྒྱུ་རེད།
ད་ལྟར་དམག་འཁྲུག་དང་གྱེན་ལོག་འབྱུང་བཞིན་ཡོད་ལ། རྒྱལ་ཁབ་ཕན་ཚུན་བར་དུམ་
བུར་འགྲོ་བཞིན་ཡོད། རྒྱལ་ཁབ་འདིའི་ནང་ལ་ཡང་དུམ་བུ་དང་ཁ་བྲལ་འབྱུང་བཞིན་
ཡོད་ལ། མི་མང་མང་དུ་སྐེ་བཞིན་པ་དང༌། སྐྱོ་བོ། ཛར་ཛོར། རྦད་དེ་གདུག་རྩུབ་ཅན་
དུ་འགྱུར་བཞིན་ཡོད། མི་ཡིས་རང་ཉིད་ཇི་སྲིད་བདེ་འཇགས་ཡག་པོ་ཡོད་ན་གཞན་ལ་
གང་བྱུང་མིན་བསམ་ཤེས་བྱེད་ཀྱི་མེད། འདི་ཚང་མར་སྟབས་བསྟུན་ཆེད་ཁྱེད་རྣམས་
ལ་སློབ་གསོ་སྤྲོད་ཀྱི་ཡོད་རེད། འཛམ་གླིང་འདི་སྨྱོན་པ་ཡིན་པ་དང༌། འཁྲུག་འཛིང་།
རྩོད་གླེང་། དབང་ཤེད། ཕན་ཚུན་མནར་རེས་བྱེད་པ་འདི་ཐམས་ཅད་སྨྱོན་ལས་ཡིན་པ་
ཤེས་ཀྱི་ཨེ་ཡོད། ཁྱེད་ཅག་འདི་ལ་སྟབས་བསྟུན་བྱེད་པར་འཚར་ལོངས་འབྱུང་རྒྱུ་རེད།
འདོད་པ་ཡོད་རུང་མེད་རུང་ཁྱེད་ཅག་སྤྱི་ཚོགས་ཞེས་པའི་སྒྲོམ་གཞི་བྱབ་ཆུང་འདིའི་ནང་
སྟབས་བསྟུན་བྱེད་དགོས་པ་དེ་འགྲིག་གམ། སློབ་སྦྱོང་གི་དགོས་དོན་འདི་ཡིན་ནམ། མ་
ཟད། འཛམ་གླིང་ཁྱོན་གྱི་ཆོས་ལུགས་རྣམས་གང་འགྱུར་གྱི་ཡོད་པ་ཤེས་ཀྱི་ཨེ་ཡོད།
ཆོས་ལུགས་ནང་དུ་ཡང་མིས་ཁ་ཐོར་བཏང་གི་ཡོད་ལ། མི་སུ་གཅིག་གིས་གང་ལ་ཡང་
ཡིད་ཆེས་དེ་ཙམ་བྱེད་ཀྱི་མེད། དད་པ་བྱེད་མཁན་མེད་པར་གྱུར་ཏེ་ཆོས་ལུགས་རྣམས་
ནི་ཁྱབ་བསྒྲགས་ཆེན་པོ་ཞིག་གི་གྲུབ་དོན་ཆགས་ཡོད།
ཁྱེད་ཅག་ན་གཞོན་དང༌། སོས་པ། ཉེས་མེད་ཡིན་པའི་ཆ་ནས་འཛམ་གླིང་འདིའི་
ཡོད་ཚད་ཀྱི་མཛེས་སྡུག་དང་བརྩེ་དུང་གི་སྤུས་ཚད་ལ་ལྟ་ཐུབ་ཀྱི་འདུག་གམ། དེ་རྒྱུན་
སྐྱོང་བྱེད་ཐུབ་བམ། གལ་ཏེ་རྒྱུན་སྐྱོང་མ་བྱས་ན་རིམ་བཞིན་ཚར་ལོངས་འབྱུང་དུས་ཁྱེད་
ཅག་གིས་གཞན་ལ་ལད་མོ་བྱ་རྒྱུ་རེད། གང་ཡིན་ཞེ་ན་ལད་མོ་ནི་འཚོ་གནས་བྱེད་པའི་
ཐབས་ལམ་ལས་སླ་ཤོས་དེ་ཡིན། ནར་སོན་དུས་ཁྱེད་ཚོ་འགའ་ཞིག་གིས་གྱེན་ལོག་བྱ་
རྒྱུ་རེད།འོན་ཀྱང་གྱེན་ལོག་དེས་ཀྱང་དཀའ་རྙོག་དེ་ལ་ལན་འདེབས་མི་ཐུབ། འགའ་ཞིག་
གིས་སྤྱི་ཚོགས་ལས་བྲོས་ཐབས་བྱ་རྒྱུ་རེད། འོན་ཀྱང་དེ་འདྲ་གཡོལ་བ་དེ་ལ་དོན་སྙིང་
གང་ཡང་མེད། སྤྱི་ཚོགས་ལ་སྒྱུར་བཅོས་བཏང་དགོས། འོན་ཀྱང་མི་གསོད་ཁྲག་སྦྱོར་
གི་ཐོག་ནས་གཏང་རྒྱུ་མེད། སྤྱི་ཚོགས་ནི་ཁྱེད་དང་ང་ཡིན། ང་ཚོ་སྡོད་སའི་སྤྱི་ཚོགས་དེ་
ཁྱེད་དང་ང་ཡིས་བསྐྲུན་རེད། དེར་བརྟེན་འགྱུར་བ་བཏང་དགོས། གདུག་པ་ཅན་གྱི་སྤྱི་
ཚོགས་འདིར་སྟབས་བསྟུན་བྱེད་མི་རིགས། དེས་ན་གང་བྱ་རྒྱུ་ཡིན། མ་ཟད། ཁྱེད་ཅག་
ངོ་མཚར་ཅན་གྱི་ལུང་གཤོངས་འདིའི་ནང་བསྡད་དེ་འཐབ་རྒོལ་དང་མགོ་རྙོག དམག་
འཁྲུག་དང་སྡང་འཛིན་ཅན་གྱི་འཛམ་གླིང་འདི་ཡི་ནང་ཞུགས་རྒྱུ་ཡིན་ནམ། ལད་མོ་དང་
སྟབས་བསྟུན་བྱས་ཏེ་རིན་ཐང་རྙིང་པ་ཚང་མ་དང་ལེན་བྱ་རྒྱུ་ཡིན་ནམ། ཤེས་གསལ་
ལྟར་རིན་ཐང་དེ་ཚོ་ནི་དཔལ་འབྱོར་དང༌། གོ་གནས། སྙན་གྲགས། དབང་ཆ་སོགས་
ཡིན། མི་ཚང་མས་དེ་འདོད་ཀྱི་ཡོད་ལ། སྤྱི་ཚོགས་ཀྱིས་ཁྱེད་ཅག་རིན་ཐང་གི་ལམ་
ལུགས་དེའི་ནང་སྟབས་བསྟུན་བྱེད་བཅུག་འདོད་ཡོད། འོན་ཀྱང༌། གལ་ཏེ་དེབ་ནས་
སློབ་པ་མ་ཡིན་པར་རང་ངོས་ནས་བསམ་བློ་གཏང་རྒྱུ་དང༌། རྟོག་ཞིབ་བྱ་རྒྱུ། བསླབ་
རྒྱུ་འགོ་བཙུགས་ཏེ་རང་གི་ཉེ་འཁོར་ལ་འབྱུང་བཞིན་པའི་གནས་དོན་ཚང་མ་རང་ཉིད་
ཀྱིས་ལྟ་བ་དང་ཉན་པའི་སྒོ་ནས་སློབ་པ་ཡིན་ན། ཁྱེད་ཅག་བག་ཡོད་དང་དུང་བ་ཟབ་
ཅིང་གཞན་ལ་བརྩེ་སེམས་ཡོད་པའི་མི་ཁྱད་པར་བ་ཞིག་ཏུ་འཚར་ལོངས་འབྱུང་རྒྱུ་རེད།
ཕལ་ཆེར་གལ་ཏེ་མི་ཚེ་དེ་ལྟར་འཚོ་བ་ཡིན་ན། ཡང་དག་པའི་ཆོས་ལུགས་ཀྱི་མི་ཚེ་
ཞིག་རྙེད་སྲིད།
དེས་ན། རང་བྱུང་གི་ད་ཏྲིག་ཤིང་སྡོང་དང་བཀྲག་མདངས་ལྡན་པའི་ཨ་མྲའི་ལྗོན་པ་
དག་ལ་ལྟོས་དང༌། ཞོགས་པ་སྔ་པོ་དང་དགོང་དྲོ་ཕྱི་པོའི་བྱ་བྱིའུ་རྣམས་ཀྱི་སྐད་སྒྲ་ལ་
ཉོན་དང་། དྭངས་གཙང་གི་ནམ་མཁའ་དང་རྒྱུ་སྐར་རྣམས་ལ་ལྟོས་དང༌། དགུང་ཁའི་ཉི་
མ་དེ་རི་བོ་དེ་དག་གི་རྒྱབ་ནས་གང་འདྲ་མཛེས་སྡུག་ལྡན་པར་ནུབ་ཀྱི་འདུག ལོ་མའི་
སྟེང་གི་འོད་སྣང་དང་ཡུལ་ལུང་གི་མཛེས་སྡུག ཕུན་སུམ་ཚོགས་པའི་ས་གཞི་རྣམས་ཀྱི་
བཀྲག་མདངས་ཐམས་ཅད་ལ་ལྟོས་དང༌། དེ་ནས་དེ་དག་དང་གདུག་རྩུབ་ཆེ་ལ་གནོད་
འཚེ་དང་སྐྱི་གཡའ་བའི་འཛམ་གླིང་འདི་ཡང་གང་ཡིན་པ་མཐོང་རྗེས། ཁྱེད་ཅག་གིས་
གང་བྱ་རྒྱུ་ཡིན།
དོ་སྣང་བྱེད་པ་དང་དོ་སྣང་སྤྲོད་པ་ཞེས་པའི་དོན་དག་ཤེས་ཀྱི་ཨེ་ཡོད། དོ་སྣང་བྱེད་
པའི་སྐབས་གནས་དོན་རྣམས་ཆེས་གསལ་པོར་མཐོང་ཐུབ། ཁྱེད་ཅག་གིས་བྱ་བྱིའུ་
ཡིས་གླུ་ལེན་པ་དེ་ཆེས་ཁྱད་པར་བ་ཞིག་གོ་ཐུབ་ལ། སྒྲ་མི་འདྲ་བ་མང་པོ་ཞིག་གི་ཁྱད་
པར་འབྱེད་ནུས། ཤིང་སྡོང་ཞིག་ལ་དོ་སྣང་ཆེན་པོས་ལྟ་སྐབས་དེའི་མཛེས་སྡུག་ཡོངས་
རྫོགས་མཐོང་ཐུབ། ལོ་མ་དང་ཡལ་ག་རྣམས་མཐོང་ལ། རླུང་གིས་དེ་དག་དང་རོལ་
རྩེད་བྱེད་བཞིན་པ་དེ་ཡང་མཐོང་། དོ་སྣང་སྤྲོད་སྐབས་ཁྱེད་ཚོས་ཁྱད་དུ་འཕགས་པའི་
གསལ་པོ་མཐོང་ནུས། དེ་འདྲ་བྱས་མྱོང་ཨེ་ཡོད། དོ་སྣང་བྱེད་པ་ནི་དམིགས་པ་གཏད་
པ་དང་མི་འདྲ་བ་ཞིག་ཡིན།
དམིགས་པ་གཏད་དུས་གནས་དོན་ཡོད་ཚད་མཐོང་མི་ཐུབ། འོན་ཀྱང་དོ་སྣང་བྱེད་
སྐབས་གནས་དོན་ཆེན་པོ་ཞིག་མཐོང་ཐུབ། ད་ལྟ་དོ་སྣང་སྤྲད་དེ་ཕ་གི་ཤིང་སྡོང་དང་།
དེའི་གྲིབ་ནག ལོ་མའི་གསེབ་ཏུ་བསིལ་རླུང་ལྡང་པ་རྣམས་ལ་ལྟོས་དང་། ཤིང་སྡོང་
དེའི་བཟོ་ལྟ་ལ་ལྟོས་དང༌། ཤིང་སྡོང་འདི་དང་གཞན་བར་གྱི་འབྲེལ་བའི་ཆ་ཚད་དང༌།
ལོ་མའི་གསེབ་ནས་ཐོན་པའི་འོད་སྣང་གི་ངོ་མཚར། ཡལ་ག་དང་སྡོང་པོའི་ངོས་ཀྱི་འོད་
སྣང་ལ་ལྟོས་དང༌། ཤིང་སྡོང་གི་ཁྱོན་ཡོངས་ལ་ལྟོས་དང་། དེ་འདྲ་བྱས་ཏེ་ལྟ་དགོས།
གང་ཡིན་ཞེ་ན་ངས་ཁྱེད་ཅག་ལ་དོ་སྣང་བྱེད་དགོས་པའི་གནས་དོན་ཞིག་གི་སྐོར་བཤད་
རྒྱུ་ཡིན། ཁྱེད་ཅག་འཛིན་གྲྭར་ཡོད་སྐབས་དང་། དེ་བཞིན་ཕྱི་ལོགས་ཡོད་དུས། ཟས་
ཟ་དུས། གོམ་པ་རྒྱབ་དུས་ཚང་མར་དོ་སྣང་དེ་ཧ་ཅང་གལ་ཆེན་ཡིན། དོ་སྣང་ནི་ཕུལ་ཏུ་
བྱུང་བའི་བྱ་བ་ཞིག་ཡིན།
ངས་དྲི་བ་ཞིག་དྲི་རྒྱུ་ཡིན། ཁྱེད་ཅག་གིས་ཅིའི་ཕྱིར་སློབ་སྦྱོང་བྱེད་ཀྱི་ཡོད། ངའི་དྲི་བ་
ཤེས་སོང་ངམ། ཕ་མས་ཁྱེད་རྣམས་སློབ་གྲྭར་བཏང་པ་རེད། ཁྱེད་ཚོས་འཛིན་གྲྭ་ཚོགས་
ཏེ་ཨང་རྩིས་དང་། ས་ཁམས་རིག་པ། ལོ་རྒྱུས་རྣམས་སློབ་ཀྱི་ཡོད། ཅིའི་ཕྱིར་སློབ་ཀྱི་
ཡོད། ཁྱེད་ཅག་གིས་ནམ་ཡང་རང་ཉིད་ཅིའི་ཕྱིར་ཤེས་ཡོན་པ་བྱེད་འདོད་ཡོད་པ་དང༌།
ཤེས་ཡོན་པ་བྱེད་པའི་དགོས་གནད་གང་ཡིན་དྲིས་མྱོང་ཡོད་དམ། རྒྱུགས་འཕྲོད་རྒྱུ་དང་
ལག་ཁྱེར་ཐོབ་རྒྱུ་དེ་ཡི་གནད་འགག་གང་ཡིན། དེ་མི་ས་ཡ་མང་པོས་བྱེད་སྟངས་ལྟར་
གཉེན་སྒྲིག་བྱས་ཏེ་ལས་ཀ་ཞིག་བཙལ་རྒྱུ་དང་གཞིས་ཆགས་ནས་མི་ཚེ་སྐྱེལ་རྒྱུ་དེ་ཨེ་
རེད། དེ་ཁྱེད་ཅག་གིས་བྱ་རྒྱུ་དང་སློབ་གསོ་ཡི་དགོས་དོན་དེ་ཡིན་ནམ། ངས་གང་གི་
སྐོར་ལ་བཤད་ཀྱི་ཡོད་པ་ཤེས་ཀྱི་འདུག་གམ། དྲི་བ་འདི་ངོ་མར་ཧ་ཅང་གལ་ཆེན་ཡིན།
འཛམ་གླིང་ཁྱོན་ཡོངས་ཀྱིས་སློབ་གསོའི་གཞི་རྩ་ཐོག་ལ་དྲི་བ་འདྲི་ཡི་ཡོད། སློབ་གསོ་
དེ་གང་འདྲ་ཞིག་ལ་བེད་སྤྱོད་བཏང་གི་ཡོད་པ་ང་ཚོས་ཤེས་གསལ་རེད། ཨུ་རུ་སུ་དང་།
རྒྱ་ནག ཨ་རི། ཡུ་རོབ། རྒྱལ་ཁབ་འདིའི་ནང་དུ་ཡིན་ན་ཡང་རེད། འཛམ་གླིང་ཁྱོན་གྱི་
འགྲོ་བ་མི་རྣམས་ལ་སྤྱི་ཚོགས་དང་རིག་གཞུང་ལ་ལད་མོ་དང་སྟབས་བསྟུན་བྱ་རྒྱུ། སྤྱི་
མི་ཚོགས་དང་དཔལ་འབྱོར་གྱི་ལས་དོན་གྱི་རྒྱུག་ཆུ་ཡི་ནང་མཐུན་འཇུག་བྱ་རྒྱུ་དང༌།
ལོ་སྟོང་ཕྲག་མང་པོའི་རིང་བཞུད་པའི་རྒྱུག་ཆུ་ཆེན་པོ་དེ་ཡི་ནང་སྟིམ་པའི་ཆེད་སློབ་གསོ་
སྤྲོད་ཀྱི་ཡོད་རེད། དེ་སློབ་གསོ་རེད་དམ་ཡང་ན་སློབ་གསོ་ཞེས་པ་དེ་དང་གཏན་ནས་
མི་འདྲ་བ་ཞིག་ཡིན་ནམ། སློབ་གསོ་ཡིས་མིའི་སེམས་པ་དེ་དེ་འདྲའི་རྒྱུག་ཆུ་ནང་ལ་ཐིམ་
མ་འགྲོ་རྒྱུ་དང་གཏོར་བཤིག་མི་ཐེབས་པའི་ལྟ་སྲུང་བྱེད་ཅིང་། ཁྱེད་ཅག་གི་སེམས་དེ་
རྒྱུག་ཆུ་དེའི་ནང་ནམ་ཡང་མ་སྟིམ་པར་བསྲུངས་ཏེ་མི་ཚེ་དོན་དང་ལྡན་པའི་མི་ཁྱད་པར་
བ་ཞིག་བྱེད་ཐུབ་བམ། འདི་འདྲ་བྱས་ཏེ་སློབ་གསོ་བསླབ་རྒྱུ་ཡིན་ནམ། ཡང་ན་ཕ་མ་
དང་སྤྱི་ཚོགས་ཀྱི་བཀའ་བཀོད་ལ་དང་ལེན་བྱས་ཏེ་རང་ཉིད་སྤྱི་ཚོགས་ཀྱི་རྒྱུག་ཆུ་དེའི་
ཆ་ཤས་ཤིག་ཆགས་བཅུག་རྒྱུ་ཡིན་ནམ། སློབ་གསོ་ངོ་མ་ནི་འགྲོ་བ་མིའི་སེམས་སམ་
ཁྱེད་ཅག་གི་སེམས་པ་དེ་ཨང་རྩིས་དང༌། ས་ཁམས་རིག་པ། ལོ་རྒྱུས་རིག་པ་བཅས་
ལ་ཤེས་ཚད་སྤུས་དག་ཡོད་ཙམ་མིན་པར། ད་དུང་གནས་སྟངས་གང་འདྲ་ཞིག་ཆགས་
ཀྱང་སྤྱི་ཚོགས་ཀྱི་རྒྱུག་ཆུ་དེའི་ནང་ནམ་ཡང་ཐིམ་མ་ཐུབ་པ་ཞིག་དགོས། གང་ཡིན་
ཞེ་ན། ང་ཚོས་འཚོ་གནས་ཞེས་འབོད་པའི་དེ་འདྲའི་རྒྱུག་ཆུ་དེ་ནི་ཆེས་རུལ་སུངས་
དང་། ཚུལ་མིན་དང༌། དྲག་པོ་དང༌། འདོད་རྔམ་ཅན་ཞིག་རེད། དེ་འདྲའི་རྒྱུག་ཆུ་དེ་ནི་
ང་ཚོའི་རིག་གཞུང་རེད། དེར་བརྟེན་དྲི་བ་ནི་དཔལ་ཡོན་དང་རིག་གཞུང་འདི་ཡིས་དུད་
འགྲོའི་སྤྱོད་ཚུལ་དང༌། འདོད་རྔམ་དང་གནོན་ཤུགས་ཐམས་ཅད་ལ་གདོང་ལེན་བྱེད་
ཐུབ་པའི་སེམས་ཤིག་སྐྲུན་པ་ལ། ཚད་དང་ལྡན་པའི་སློབ་གསོ་དེ་ཇི་ལྟར་བླང་དགོས་
མིན་དེ་ཡིན། ང་ཚོ་ཉེར་སྤྱོད་རིང་ལུགས་དང་བཟོ་ལས་རིང་ལུགས་ལ་གཞི་མ་བཞག་
པར་ཆོས་ལུགས་ཀྱི་སྤུས་ཚད་ངོ་མར་གཞིར་བྱས་ཏེ། འཚོ་གནས་གཏན་ནས་མི་འདྲ་
བའི་རིག་གཞུང་གསར་པ་ཞིག་སྐྲུན་དགོས་པའི་ལོ་རྒྱུས་ཀྱི་གྲུ་ཟུར་ཞིག་ལ་སླེབས་ཡོད།
དེས་ན་སློབ་གསོ་ཡི་བརྒྱུད་ནས་འདོད་རྔམ་དང་བརྣག་སེམས་མེད་པའི་སེམས་
ཡོངས་སུ་ཁྱད་པར་བ་ཞིག་ཇི་ལྟར་སྐྲུན་ཐུབ། མཐར་དོན་ཆོས་ལུགས་ཡིན་ལ་ཉིན་
ལྟར་མི་ཚེ་ནང་གི་དོན་དམ་གང་ཡིན་གྱི་འཛིན་སྟངས་ངོ་མ་ཡོད་པའི་ཆེས་གྲུང་པོ་དང་།
འཇོན་ཐང་ལྡན་ལ་མངོན་འདོད་ཅན་མ་ཡིན་པའི་སེམས་ཤིག་ཇི་ལྟར་སྐྲུན་དགོས།
ད་ང་ཚོས་སློབ་གསོ་ཡི་དོན་དང་དགོས་དམིགས་ངོ་མ་དེ་གང་ཡིན་འཚོལ་རྟོགས་
བྱ། སྤྱི་ཚོགས་དང་རང་ཉིད་སྡོད་སའི་རིག་གཞུང་གིས་བཅིངས་པའི་ཁྱེད་ཚོའི་སེམས་
པ་དེ་སློབ་གསོ་ཡི་བརྒྱུད་ནས་བཅོས་སྒྱུར་བྱས་ཏེ། གནས་སྟངས་གང་འདྲ་ཞིག་བྱུང་
ཡང་ཁྱེད་ཅག་ནམ་ཡང་སྤྱི་ཚོགས་ཀྱི་རྒྱུག་ཆུ་དེའི་ནང་མ་འཛུལ་བ་བྱེད་ཐུབ་བམ། ཁྱེད་
ཚོ་ལ་རྣམ་པ་མི་འདྲ་བའི་ཐོག་ནས་སློབ་གསོ་སྤྲད་རྒྱུ་ཡོད་དམ། “སློབ་གསོ་སྤྲོད”ཅེས་
པའི་ཚིག་དོན་ངོ་མ་དེ་ནི་དགེ་རྒན་གྱི་བརྒྱུད་ནས་སློབ་མ་ཚོར་ཨང་རྩིས་དང༌། ས་
ཁམས་རིག་པ། ལོ་རྒྱུས་རིག་པ་བཅས་ཀྱི་སྐོར་ལ་གནས་ཚུལ་འགའ་བརྒྱུད་རྒྱུ་དེ་མིན་
པར། སློབ་ཚན་དེ་དག་གི་ལམ་སྟོན་གྱི་ཐོག་ནས་སེམས་ལ་འགྱུར་བ་གཏང་རྒྱུ་དེ་ཡིན།
དེས་ན་ཆེས་གཟབ་ནན་བྱེད་དགོས་པ་ཆགས་ཡོད། ངེས་པར་དུ་སོ་སོ་རང་གིས་གསལ་
པོ་མ་མཐོང་བར་ཅི་ཡང་གཏན་ནས་ངོས་ལེན་མི་བྱེད་པ་དང༌། གཞན་གྱིས་བཤད་པ་དེ་
ནམ་ཡང་སྐྱར་ཟློས་མི་བྱ་རྒྱུར་སློབ་དགོས།
ངས་བལྟས་ན་ཁྱེད་ཅག་གིས་སྐབས་རེ་ཙམ་མིན་པར་ཉིན་ལྟར་རང་གིས་རང་
ལ་དྲི་བ་འདི་དག་འདྲི་དགོས། སོ་སོས་རྟོག་ཞིབ་གྱིས་དང༌། བྱ་བྱིའིུ་སྐད་དང་བ་
ཕྱུགས་ཀྱི་འབོད་སྒྲ་སོགས་ཡོད་ཚད་ལ་ཉོན། གནས་དོན་ཡོད་ཚད་རང་ཉིད་ལས་
སློབ་དགོས། གང་ཡིན་ཞེ་ན། གལ་ཏེ་རང་ཉིད་ལས་རང་ཉིད་ཀྱི་སྐོར་ལ་ཤེས་རྟོགས་
བྱས་ན། ད་གཟོད་ཟེར་རྗེས་འབྲངས་པའི་མི་ཞིག་ཏུ་མི་འགྱུར། དེས་ན་ངའི་བསམ་
ཚུལ་ལ་ད་ལྟ་ནས་བཟུང་གཏན་ནས་རྣམ་པ་མི་འདྲ་བའི་འཚོ་སྡོད་ཅིག་ཇི་ལྟར་བྱེད་
ཚུལ་ཤེས་པ་བྱེད་དགོས། འོན་ཀྱང་དེ་ཁག་པོ་ཆགས་རྒྱུ་རེད། གང་ཡིན་ཞེ་ན་
ང་ཚོ་ཕལ་ཆེ་བ་མི་ཚེ་སྐྱེལ་ཐབས་སྟབས་བདེ་པོ་ཞིག་བཙལ་རྒྱུ་ལ་དགའ་བོ་ཡོད་
པས་ང་ཞེད་ཀྱི་འདུག ང་ཚོ་གཞན་གྱིས་གང་བཤད་པ་དང་གང་བྱས་པ་དེ་སྐྱར་
ཟློས་དང་རྗེས་འགྲོ་བྱ་རྒྱུ་ལ་དགའ་བོ་ཡོད། གང་ཡིན་ཞེ་ན་ལམ་ལུགས་རྙིང་པ་ཞིག་
གམ་གསར་པ་ཞིག་གི་རྗེས་སུ་འཇུག་རྒྱུ་དེ་ནི་མི་ཚེ་སྐྱེལ་སྟངས་ལས་སླ་ཤོས་དེ་
ཡིན། ང་ཚོས་ལད་ཟློས་ནམ་ཡང་མི་བྱེད་པ་དང་འཇིགས་སྣང་མེད་པའི་འཚོ་ཐབས་
ཀྱི་དགོས་དོན་གང་ཡིན་ཤེས་པ་བྱེད་དགོས། མི་ཚེ་འདི་ཁྱེད་ཅག་གི་རེད། དེབ་དང་
སློབ་དཔོན་སོགས་གཞན་སུ་གང་གིས་ཁྱེད་ཚོར་སློབ་ཀྱི་མ་རེད། རང་ཉིད་ལས་སློབ་
དགོས་པ་མ་གཏོགས་དེབ་ནས་སློབ་མི་རིགས། རང་ཉིད་ཀྱི་སྐོར་ལ་བསླབ་རྒྱུ་དེར་
ཧ་ཅང་གལ་གནད་ཆེན་པོ་ཡོད། དེ་ནི་མཐའ་མེད་པ་ཞིག་དང་ཡིད་དབང་འཕྲོག་པའི་
གནས་དོན་ཞིག་ཡིན་ལ། རང་ཉིད་ལས་རང་ཉིད་ཀྱི་སྐོར་ལ་སློབ་པའི་དུས་དེར་རང་གི་
རྒྱུད་ལ་ཤེས་རབ་སྐྱེད་ཐུབ། དེ་ནས་ཆེས་ཁྱད་དུ་འཕགས་ཤིང་བདེ་སྐྱིད་དང་མཛེས་
སྡུག་ལྡན་པའི་མི་ཚེ་ཞིག་སྐྱེལ་ཆོག ཤེས་ཨེ་བྱུང༌། ད་ང་ལ་དྲི་བ་གཏང་རྒྱུ་ཨེ་ཡིན།
སློབ་ཕྲུག འཛམ་གླིང་འདི་སྙིང་རྗེ་མེད་མཁན་དང་། དོར་ཁུར་མེད་མཁན། གདུག་རྩུབ་
ཅན་གྱི་མི་ཡིས་ཁེངས་ནས་ཡོད་པས། ཁྱེད་ཀྱིས་མི་དེ་རིགས་ཇི་ལྟར་བཅོས་ཐུབ།
ཀིཤ་ན་མུར་ཏི། འཛམ་གླིང་འདི་སྙིང་རྗེ་མེད་མཁན་དང༌། དོར་ཁུར་མེད་མཁན། གདུག་
རྩུབ་ཅན་གྱི་མི་ཡིས་ཁེངས་ནས་ཡོད་པས། ཁྱེད་ཀྱིས་མི་དེ་དག་ཇི་ལྟར་བཅོས་ཐུབ། དྲི་
བ་དེ་རེད་ག ཁྱེད་ཀྱིས་མི་གཞན་བསྒྱུར་བཅོས་གཏང་རྒྱུ་ལ་ཅིའི་ཕྱིར་སེམས་ཁྲལ་བྱེད་
ཀྱི་ཡོད། རང་ཉིད་ལ་བསྒྱུར་བཅོས་ཐོངས། དེ་མིན་ན་ནར་སོན་དུས་ཁྱེད་ཀྱང་སྙིང་རྗེ་
མེད་མཁན་ཆགས་རྒྱུ་རེད། དོར་ཁུར་མེད་མཁན་ཆགས་རྒྱུ་རེད། གདུག་རྩུབ་ཅན་ཞིག་
ཏུ་འགྱུར་རྒྱུ་རེད། མི་རབས་རྙིང་པ་དེ་རིམ་གྱིས་ཕར་ཡལ་འགྲོ་བཞིན་པ་དང༌། ཁྱེད་
ཚུར་སླེབས་ཀྱི་ཡོད་པས། གལ་སྲིད་ཁྱེད་ཀྱང་སྙིང་རྗེ་མེད་མཁན་དང་། དོར་ཁུར་མེད་
མཁན། གདུག་རྩུབ་ཅན་ཞིག་ཆགས་ན། ཁྱེད་ཀྱིས་ཀྱང་སྤྱི་ཚོགས་དེ་དང་གཅིག་པ་ཞིག
བསྐྲུན་རྒྱུ་རེད། གནད་འགག་ནི་ཁྱེད་ཀྱིས་རང་ཉིད་བསྒྱུར་བཅོས་བཏང་སྟེ་ཁྱེད་རང་སྙིང་
རྗེ་མེད་མཁན་དང་དོ་ཁུར་མེད་མཁན་མ་ཡིན་པ་བྱེད་དགོས། གལ་ཏེ་ཁྱེད་ཀྱིས་འདི་
ཚང་མ་མི་རབས་རྒན་པ་ཚོའི་གནས་དོན་རེད་ཟེར་ན། ཁྱེད་ཀྱིས་ཁོང་ཚོ་མཐོང་མྱོང་
ངམ། ཁོང་ཚོར་རྟོག་ཞིབ་བྱས་ཡིན་ནམ། ཁོང་ཚོའི་སྐོར་ལ་མྱོང་བ་བྱས་སམ། གལ་
ཏེ་ཡོད་ན་ཁྱེད་ཀྱིས་གཅིག་བྱ་རྒྱུ་རེད། རང་ཉིད་འགྱུར་བ་བཏང་སྟེ་ལག་བསྟར་གྱི་ཐོག་
ནས་བརྟག་དགོས། འདི་ལྟ་བུའི་ལག་ལེན་དེ་ནི་ཆེས་ཁྱད་པར་བའི་གནས་དོན་ཞིག་
ཡིན། འོན་ཀྱང༌། ང་ཚོས་རང་ཉིད་མ་གཏོགས་མི་གཞན་ཚང་མ་འགྱུར་བ་བཏང་འདོད་
ཀྱི་ཡོད། དེའི་དོན་ནི། དོན་དངོས་སུ་ང་ཚོས་ང་ཚོ་འགྱུར་བ་མི་བཏང་པར་མི་གཞན་
རྣམས་འགྱུར་བ་བཏང་འདོད་ཀྱི་ཡོད། དེའི་ཕྱིར་ང་ཚོ་སྙིང་རྗེ་མེད་མཁན་དང་། དོར་
ཁུར་མེད་མཁན་དང༌། གདུག་རྩུབ་ཅན་དུ་གྱུར་ཏེ་ཁོར་ཡུག་འགྱུར་ལྡོག་ཕྱིན་ཀྱང་ང་ཚོ་
རང་གི་ལམ་དེར་མུ་མཐུད་སྡོད་ཆོག་གི་རེད་སྙམ་པའི་རེ་བ་བྱེད་ཀྱི་ཡོད། ཁྱེད་ཀྱིས་ངས་
གང་བཤད་ཀྱི་ཡོད་པ་ཤེས་ཀྱི་ཨེ་འདུག
སློབ་ཕྲུག ཁྱེད་ཀྱིས་ང་ཚོར་འགྱུར་བ་བཏང་དགོས་སྐོར་གསུངས་སོང་། ང་ཚོ་གང་ལ་
འགྱུར་དགོས་རེད།
ཀིཤ་ན་མུར་ཏི། ཁྱེད་ཀྱིས་ང་ཚོ་ལ་འགྱུར་བ་བཏང་དགོས་སྐོར་གསུངས་སོང་། ང་ཚོ་
གང་ལ་འགྱུར་དགོས་རེད། ཁྱེད་རང་སྤྲེའུ་ལ་འགྱུར་ཐུབ་ཀྱི་མ་རེད། ཁྱེད་འདོད་པ་ཡོད་
སྲིད་མོད་ཀྱང་འགྱུར་མི་ཐུབ། དེས་ན་ཁྱེད་ཀྱིས་“ང་གཅིག་ལ་འགྱུར་འདོད” ཟེར་དུས།
དེ་ལ་གཟབ་གཟབ་ཀྱིས་ཉོན། གལ་ཏེ་ཁྱེད་ཀྱིས་རང་ཉིད་ལ་“ང་ངེས་པར་དུ་འགྱུར་
དགོས། ང་ངེས་པར་དུ་གང་ཞིག་ལ་འགྱུར་དགོས”ཟེར་ན། “གང་ཞིག་ལ་”ཟེར་བ་དེ་ནི་
ཁྱེད་ཀྱིས་བཟོས་པའི་སྒྲོམ་གཞི་ཞིག་ཡིན། བཟོས་མ་རེད་དམ། ཁྱེད་ཀྱིས་དེ་མཐོང་གི་
ཨེ་འདུག ལྟོས་དང་ཁྱེད་འཚེ་བ་དང་འདོད་རྔམ་ཅན་ཡིན་པ་དང༌། ཁྱེད་ཀྱིས་རང་ཉིད་
འདོད་རྔམ་ཅན་མིན་པའི་མི་ཞིག་ཏུ་འགྱུར་འདོད་ཀྱི་ཡོད། འདོད་རྔམ་ཅན་བྱེད་མི་འདོད་
པ་དེ་ཡང་འདོད་རྔམ་གཞན་ཞིག་རེད། མ་རེད་དམ། ཁྱེད་ཀྱིས་དེ་མཐོང་གི་ཨེ་འདུག
འོན་ཀྱང་། གལ་ཏེ་ཁྱེད་ཀྱིས་“ང་འདོད་རྔམ་ཅན་ཡིན། ངས་དེའི་དོན་གང་ཡིན་ཤེས་
པར་བྱ་རྒྱུ་ཡིན། ང་ཅིའི་ཕྱིར་འདོད་རྔམ་ཅན་རེད། དེའི་ནང་གང་ཚུད་ཡོད་རེད།”ཟེར་ན།
དེ་ནས་ཁྱེད་ཀྱིས་འདོད་རྔམ་ཞེས་པ་དེ་ཤེས་རྟོགས་འབྱུང་དུས་ཁྱེད་རང་འདོད་རྔམ་ལས་
གྲོལ་རྒྱུ་རེད། ངས་ཅིའི་སྐོར་ལ་བཤད་ཀྱི་ཡོད་པ་ཤེས་ཀྱི་ཨེ་འདུག དེ་ལ་གསལ་བཤད་
བྱས་ན། ང་འདོད་རྔམ་ཅན་ཡིན་ལ། ངས་འདོད་རྔམ་ཅན་མ་ཆགས་པའི་ཆེད་འཐབ་རྩོད་
དང་འབད་བརྩོན་ཤུགས་ཆེན་བྱེད་ཀྱི་ཡོད། ང་ལ་སྔོན་ནས་འདོད་རྔམ་ཅན་མི་བྱེད་པའི་
དོན་གང་ཡིན་གྱི་བསམ་བློ་ཞིག་དང༌། པར་རིས་ཤིག་དང༌། སྣང་བརྙན་ཞིག་ཡོད།
དེར་བརྟེན། ངས་རང་གི་བསམ་པར་འདོད་རྔམ་ཅན་མིན་པའི་བསམ་བློ་ཞིག་ལ་ལད་མོ་
བྱེད་ཀྱི་ཡོད། ཁྱེད་ཀྱིས་ཤེས་ཨེ་བྱུང་། གལ་ཏེ་ངས་རང་གི་འདོད་རྔམ་ལ་ལྟ་ཡི་ཡོད་ན།
གལ་ཏེ་ངས་ང་ཅིའི་ཕྱིར་འདོད་རྔམ་ཅན་ཡིན་པ་དང༌། ངའི་འདོད་རྔམ་གྱི་རང་བཞིན་དང་
རྣམ་པ་དེ་ཤེས་ན། དེ་ནས་ངས་དེ་དག་ཚང་མ་ཤེས་རྒྱུའི་འགོ་ཚུགས་དུས་ང་འདོད་རྔམ་
ལས་གྲོལ་འགྲོ་རྒྱུ་རེད། དེར་བརྟེན་འདོད་རྔམ་ལས་གྲོལ་བ་ནི་འདོད་རྔམ་ཅན་མ་འགྱུར་
བར་འབད་བརྩོན་བྱ་རྒྱུ་དང་གཏན་ནས་མི་འདྲ་བ་ཞིག་ཡིན། ཁྱེད་ཀྱིས་ཁྱད་པར་དེ་
ཤེས་ཀྱི་ཨེ་ཡོད། འདོད་རྔམ་ལས་གྲོལ་བ་ནི་“ང་ཡིན་གཅིག་མི་རླབས་ཆེན་ཞིག་བྱེད་
དགོས་པས། ངེས་པར་དུ་འདོད་རྔམ་ཅན་བྱ་རྒྱུ་མིན།” ཞེས་པ་དང་གཏན་ནས་མི་འདྲ།
ཤེས་སོང་ངམ། ཁ་སང་མཚན་ལ་ངས་ང་ལུང་གཤོངས་འདིར་སླེབས་ཏེ་ལོ་ངོ་བཞི་བཅུ་
ཙམ་སོང་བའི་སྐོར་བསམ་བློ་བཏང་སྡོད་ཡིན། མི་མང་པོ་ཞིག་སླེབས་ཏེ་ཕྱིན་ཟིན།
ཤིང་སྡོང་མང་པོ་བསྐམས་ཏེ་ཤིང་གསར་པ་མང་པོ་སྐྱེས་ཚར་ཡོད། ཕྲུ་གུ་འདྲ་མིན་མང་
པོ་སླེབས་ནས་སློབ་གྲྭ་འདི་ཐོན་པ་དང༌། བཟོ་ལས་འཆར་འགོད་པ་དང་ཁྱིམ་ཐབ་མར་
གྱུར་ཏེ་ཚང་མ་མང་ཚོགས་ཁྲོད་དུ་ཡལ་ཚར་རེད། སྐབས་རེར་ཁོང་ཚོ་གནམ་ཐང་དང་
ཚོགས་འདུ་དེ་འདྲ་ལ་ཐུག་གི་འདུགཁོང་ཚོ་ཧ་ཅང་མི་མང་དཀྱུས་མ་རེད། དེས་ན་གལ་
ཏེ་བག་ཟོན་ཆེན་པོ་མ་བྱས་ན་ཁྱེད་ཅག་ཀྱང་དེ་འདྲ་བྱས་ཏེ་མཇུག་སྒྲིལ་ངེས།
སློབ་ཕྲུག ཁྱེད་ཀྱིས་དཀྱུས་མ་ཞེས་གསུངས་པ་དེའི་དོན་གང་ཡིན།
ཀིཤ་ན་མུར་ཏི། མི་བྱིངས་རྣམས་དང་འདྲ་བར་སེམས་ཁྲལ་དང༌། ལྐོག་ཟ་རུལ་
སུངས། གནོད་འཚེ། གདུག་རྩུབ་ཆེ་ཞིང་དོ་ཁུར་དང་སྙིང་རྗེ་མེད་མཁན་ཡིན་
ལ། ལས་ཀ་གཅིག་རག་འདོད་པ་དང་ལས་ཀ་དེར་འབྱར་ནས་བསྡད་དེ་འཇོན་
རུང་མི་འཇོན་རུང་དེ་བྱས་ཏེ་འཆི་འགྲོ་བ། མི་དཀྱུས་མ་ཞེས་པ་ནི་གསར་པ་དང་
སོས་ཕ་གང་ཡང་མེད་ལ། མི་ཚེ་ལ་དགའ་བ་མེད་པ་དང༌། ནམ་ཡང་སྤྲོ་བ། སྒམ་
པོ། སེམས་ཚོར་སྐྱེན་པོ་དང་འཚོལ་སྙེག་མི་བྱེད་པར་ལད་ཟློས་ཁོ་ནར་བྱེད་པ་དེ་
ཡིན། ངས་དཀྱུས་མ་ཞེས་པའི་དོན་དེ་ཡིན། དེ་ལ་འདོད་རྔམ་ཅན་ཟེར། དེ་ནི་
རྒྱུན་ལས་དང༌། ཉོབ་སྣང་ཅན་དང་། འཕྲུལ་ཆས་རང་བཞིན་གྱི་མི་ཚེ་ཞིག་ཡིན།
སློབ་ཕྲུག ང་ཚོ་དཀྱུས་མ་ལས་ཇི་ལྟར་གྲོལ་ཐུབ།
ཀིཤ་ན་མུར་ཏི། ཁྱེད་ཚོ་དཀྱུས་མ་ཆགས་རྒྱུ་ལས་ཇི་ལྟར་གྲོལ་ཐུབ། དཀྱུས་མ་མ་བྱེད།
དེ་ལས་གྲོལ་ཐུབ་ཀྱི་མ་རེད། དཀྱུས་མ་མི་ཆགས་པ་རང་བྱེད་དགོས།
སློབ་ཕྲུག རྒན་ལགས། ཇི་ལྟར་བྱས་ཏེ།
ཀིཤ་ན་མུར་ཏི། “ཇི་ལྟར”བྱེད་དགོས་མིན་གྱི་སྐད་ཆ་ཞིག་མེད། ཁྱེད་ཀྱིས་“ང་ལ་ཤོད་
དང་། ཇི་ལྟར” ཞེས་པ་དེ་ནི་ཆེས་གཏོར་སྐྱོན་ཆེ་བའི་དྲི་བ་ཞིག་ཡིན་པ་ཤེས་དགོས།
འཛམ་གླིང་ཁྱོན་ལ་མི་རྣམས་ཀྱིས་རྒྱུན་དུ་“ང་ལ་ཤོད་དང་། ཇི་ལྟར།”ཞེས་འདྲི་བཞིན་
སྡོད་ཡོད། གལ་ཏེ་ཁྱེད་ཀྱིས་དུག་ཅན་གྱི་སྦྲུལ་ཀོབ་རཱ་(cobra)གཅིག་མཐོང་ན། ཁྱེད་
ཀྱིས་“སྐུ་མཁྱེན་ང་སྦྲུལ་འདི་ལས་ཇི་ལྟར་བྲོས་དགོས་མིན་ཤོད་དང༌། "ཟེར་ནས་མ་དྲིས་
པར། ཁྱེད་དེ་ལས་བྲོས་ནས་འགྲོ་རྒྱུ་རེད། དེར་བརྟེན་དེ་བཞིན་གལ་སྲིད་ཁྱེད་ཀྱིས་
ཁྱེད་དཀྱུས་མ་ཡིན་པ་མཐོང་ན། སང་ཉིན་ཞེས་མ་སྡོད་པར་འཕྲལ་དུ་དེ་བསྐྱུར་ཏེ་དེ་
ལས་ཐག་རིང་སར་བྲོས་དགོས།
ཁྱེད་ཅག་ལ་དྲི་བ་གཞན་དྲི་རྒྱུ་མེད་པར་བརྟེན་ངས་གྲོས་འཆར་ཞིག་གདོན་རྒྱུ་ཡིན།
ཁྱེད་ཚོས་ཤེས་གསལ་ལྟར་མི་རྣམས་ཀྱིས་སྒོམ་གྱི་སྐོར་ལ་གླེང་མོལ་མང་པོ་བྱེད་ཀྱི་
ཡོད་རེད། མ་རེད་དམ།
སློབ་ཕྲུག བྱེད་ཀྱི་ཡོད་རེད།
ཀིཤ་ན་མུར་ཏི། ཁྱེད་ཚོས་དེའི་སྐོར་ལ་གང་ཡང་ཤེས་ཀྱི་མེད་པས་ང་དགའ་བོ་འདུག
གང་ཡིན་ཞེ་ན།དེའི་སྐོར་ལ་གང་ཡང་ཤེས་ཀྱི་མེད་དུས་དེའི་སྐོར་སློབ་ཆོག་གི་རེད།དེ་ནི་
ཁྱེད་ཅག་གིས་ཕ་རན་སི་དང་། ལ་ཊིན། ཨི་ཊ་ལི་སྐད་ཡིག་མ་ཤེས་པ་ལྟ་བུ་རེད། ཁྱེད་
ཚོས་ཤེས་ཀྱི་མེད་པར་བརྟེན་ཐེངས་དང་པོར་སློབ་པ་ལྟར་སློབ་ཆོག་གི་རེད།སྒོམ་ཅི་ཡིན་
མིན་སྔོན་ནས་ཤེས་མཁན་གྱི་མི་རྣམས་ལ་དང་པོར་དེ་བརྗེད་དུ་བཅུག་སྟེ་གཞི་ནས་སློབ་
དགོས་ཀྱི་རེད། ཁྱད་པར་དེ་མཐོང་གི་འདུག་གམ། ཁྱེད་ཚོས་སྒོམ་ཞེས་པ་གང་ཡིན་ཤེས་
ཀྱི་མེད་པར་བརྟེན་ང་ཚོས་དེའི་སྐོར་སློབ།སྒོམ་གྱི་སྐོར་སློབ་པ་ལ་ཐོག་མར་རང་གི་སེམས་
ཀྱིས་བྱ་བ་ཇི་ལྟར་བྱེད་ཀྱི་ཡོད་མིན་ལྟ་དགོས། གྱང་ངོས་སུ་རྩངས་པ་ཁ་རལ་འགྲོ་སར་
ལྟ་བ་བཞིན་ལྟ་དགོས། ཁྱེད་ཚོས་དེའི་རྐང་ལག་བཞི་དང་དེ་དག་རྩིས་ངོས་ལ་ཇི་ལྟར་
འབྱར་བ་མཐོང་ཐུབ་ལ། དེ་ལྟར་ལྟ་རིམ་བཞིན་དེའི་འགུལ་སྐྱོད་ཚང་མ་མཐོང༌། དེ་བཞིན་
རང་གི་བསམ་བློ་ལ་རྟོག་ཞིབ་བྱེད་དགོས།འོན་ཀྱང་བློ་དེ་ལ་ནོར་བཅོས་མ་བྱེད། བཀག་
སྡོམ་མ་བྱེད།“འདི་ཚང་མ་ཧ་ཅང་ཁག་པོ་འདུག”ཅེས་མ་བཤད།ད་ལྟ་སྔ་དྲོའི་དུས་འདིར་
རྟོག་ཞིབ་རང་གྱིས་དང་།
ཆེས་ཐོག་མར་གཡོ་འགུལ་མེད་པར་ཙོག་པུར་སྡོད་དགོས། ལུས་བདེ་ལྷོད་ངང་སྐྱིལ་
ཀྲུང་བཅས་ཏེ་ཙོག་པུར་སྡོད་པ་དང་། མིག་གཉིས་བཙུམས་ཏེ་སོ་སོའི་མིག་ཕར་ཚུར་མི་
གཡོ་བར་སྡོད་ཐུབ་མིན་ལྟ་དགོས། ཤེས་ཨེ་སོང༌། མིག་རིལ་གཉིས་འགུལ་སྐྱེན་པོ་
ཡིན་པས་རྩེད་མོའི་ཕྱིར་དུ་ཞི་བར་འཇོག་དགོས། དེ་ནས་ཆེས་ལྷིང་འཇགས་བསྡད་དེ་
རང་གི་བསམ་བློས་གང་བྱེད་ཀྱི་ཡོད་མེད་ཤེས་རྟོགས་བྱེད་དགོས། ཁྱེད་ཅག་གིས་
རྩངས་པ་ཁ་རལ་ལ་རྟོག་ཞིབ་བྱེད་པ་ལྟ་བུར་རང་གི་བློ་ལ་རྟོག་ཞིབ་གྱིས། བསམ་བློ་
གཅིག་གི་རྗེས་ལ་གཅིག་ཇི་ལྟར་འཁོར་གྱི་ཡོད་མེད་ལ་རྟོག་ཞིབ་གྱིས་དང༌། དེ་ལྟར་
བྱས་ཏེ་ཁྱེད་ཚོས་བསླབ་རྒྱུ་དང་རྟོག་ཞིབ་ཀྱི་འགོ་ཚུགས་རྒྱུ་རེད། ཁྱེད་ཚོས་བསམ་
བློ་གཅིག་གིས་གཅིག་ལ་ཇི་ལྟར་རྗེས་སུ་སྙེག་གི་ཡོད་མིན་དང༌། བསམ་བློས་“འདི་
བསམ་བློ་ཡག་པོ་འདུག འདི་བསམ་བློ་སྡུག་པོ་འདུག” ཅེས་པ་རྣམས་ལ་རྟོག་ཞིབ་བྱེད་
ཀྱི་ཨེ་ཡོད། ཉལ་དུས་དང་འགྲོ་དུས་སྐབས་རང་གི་བསམ་བློ་ལ་རྟོག་ཞིབ་བྱེད་དགོས།
བསམ་བློ་ལ་རྟོག་ཞིབ་རང་བྱེད་པ་ལས་ནོར་བཅོས་བྱ་རྒྱུ་མེད། དེ་ནས་སྒོམ་རིམ་དང་
པོ་ནས་སློབ་འགོ་ཚུགས་ཀྱི་རེད། ད་ཁུ་སིམ་མེར་སྡོད། མིག་བཙུམས་ཏེ་མིག་རིལ་
གཉིས་པོ་གཏན་ནས་གཡོ་འགུལ་མི་བྱེད་པར་རྟོག་ཞིབ་གྱིས། དེ་ནས་ཁྱེད་ཚོའི་བསམ་
བློ་ལ་རྟོག་ཞིབ་བྱས་ཏེ་སློབས་དང༌། ཐེངས་གཅིག་བསླབ་རྒྱུ་འགོ་ཚུགས་ཟིན་ན་
བསླབ་རྒྱུ་ལ་མཐའ་མེད།

གཉིས་བ། ཆོས་ལུགས་ཀྱི་བསམ་བློ་དང་ཚན་རིག་གི་བསམ་བློ།
On the Religious Spirit and Scientific Mind

དེ་རིང་ཞོགས་པ་སྔ་པོར་ངས་མགྲིན་པ་དམར་པོ་དང་མདོག་ནག་པོ་ཡིན་པའི་བྱིའུ་
ཡིད་དུ་འོང་བ་ཞིག་མཐོང་སོང་། བྱིའུ་དེ་ལ་མིང་གང་ཟེར་གྱི་ཡོད་མེད་ངས་ཤེས་མ་བྱུང༌།
དེ་ཤིང་སྡོང་གཅིག་ནས་གཅིག་ཏུ་འཕུར་བཞིན་འདུགདེའི་སེམས་ཁོང་ན་གླུ་གཞས་ཤིག་
འདུག་ལ་ལྟ་སྣང་ཧ་ཅང་ཡིད་དུ་འོང་། དེ་རིང་སྔ་དྲོར་ངས་ཁྱེད་རྣམས་ལ་གནས་དོན་གལ་
ཆེན་ཞིག་གི་སྐོར་བཤད་འདོད་བྱུང༌། ཁྱེད་ཚོས་གཟབ་གཟབ་ཀྱིས་ཉན་དགོས་ལ་གལ་
སྲིད་འདོད་མོས་ཡོད་ན།ཕལ་ཆེར་རྗེས་སུ་ཁྱེད་ཚོས་དེའི་སྐོར་དགེ་རྒན་རྣམས་དང་མཉམ་
དུ་བགྲོ་གླེང་བྱེད་ཆོག་གི་རེད། ངས་འཛམ་གླིང་སྤྱི་ཡོངས་དང་འབྲེལ་བ་ཡོད་ལ། འཛམ་
གླིང་ཡོངས་ཀྱིས་སེམས་ཁུར་བྱེད་སའི་གནས་དོན་ཞིག་གི་སྐོར་ལ་སྐད་ཆ་བཤད་འདོད།
དེ་ནི་ཆོས་ལུགས་ཀྱི་བསམ་བློ་དང་ཚན་རིག་གི་བསམ་བློའི་སྐོར་གྱི་དྲི་བ་དེ་ཡིན། འཛམ་
གླིང་ནང་ལ་བསམ་བློའི་འཁྱེར་སོ་འདི་གཉིས་ཡོད།དོན་དམ་པའི་ཆོས་ལུགས་ཀྱི་བསམ་
བློ་དང༌། དོན་དམ་པའི་ཚན་རིག་གི་བསམ་བློ་གཉིས་པོ་ནི་རིན་ཐང་ལྡན་པའི་སེམས་ཀྱི་
གནས་རིམ་གཅིག་པུ་གཉིས་དེ་ཡིན། བྱ་བ་གཞན་ཐམས་ཅད་ནི་དཀའ་སྡུག་ཆེན་པོ་
དང་། མགོ་རྙོག་དང་སེམས་ཁྲལ་གྱི་ཕྱོགས་སུ་འདྲེན་པའི་གཏོར་བཤིག་ཅན་དེ་འདྲ་རེད།
ཚན་རིག་གི་བསམ་བློ་ནི་ཆེས་དངོས་བདེན་ཡིན་ལ། གསར་རྙེད་ནི་དེའི་དགོས་
དམིགས་དང་འཛིན་སྟངས་ཡིན། ཚན་རིག་པས་དངོས་པོ་རྣམས་ལ་ཕྲ་ཤེལ་དང་རྒྱང་
ཤེལ་བརྒྱུད་བལྟས་ཏེ་ཐམས་ཅད་ཇི་ལྟ་བ་བཞིན་མཐོང་བས། འཛིན་སྟངས་དེར་བརྟེན་
ནས་ཚན་རིག་གིས་མཇུག་སྡོམ་བརྒྱབས་ཏེ་གྲུབ་མཐའ་བཟོ་ཡི་ཡོད། དེ་འདྲའི་བསམ་
བློ་དེ་དངོས་ཡོད་ནས་དངོས་ཡོད་བརྒྱུད་ནས་འགྲོ་ཡི་ཡོད། ཚན་རིག་གི་བསམ་བློ་ནི་མི་
སྒེར་གྱི་གནས་སྟངས་དང༌། མི་རིགས་རིང་ལུགས། རིགས་རྒྱུད། ཕྱོགས་རིས་སོགས་
དང་གང་ཡང་འབྲེལ་བ་མེད། ཚན་རིག་པ་ཚོའི་བྱ་བ་ནི་དངོས་རྫས་འཚོལ་ཞིབ་དང༌།
འཛམ་གླིང༌། སྐར་མ། གླིང་ཕྲན་རྣམས་ཀྱི་བཟོ་དབྱིབས་ལ་ཞིབ་འཇུག་བྱ་རྒྱུ་དང༌།
འགྲོ་བ་མིའི་ན་ཚ་ཇི་ལྟར་བཅོས་ཐབས། ཚེ་སྲིང་ཚུལ་ཤེས་རྟོགས་བྱ་རྒྱུ། འདས་དང་མ་
འོངས་དུས་གཉིས་ཀྱི་གནས་དོན་འགྲེལ་བརྗོད་བྱ་རྒྱུ་རྣམས་ཡིན། འོན་ཀྱང༌། ཚན་རིག་
གི་བསམ་བློ་དང་དེའི་གསར་རྙེད་རྣམས་ང་རྒྱ་གར་བ་ཡིན། ང་ཨུ་རུ་ས་བ་ཡིན། ང་ཨ་
རི་བ་ཡིན་སྙམ་པའི་རྒྱལ་ཞེན་གྱི་བསམ་བློ་དེ་དག་གིས་ལོངས་སྤྱད་ནས་བཤུ་གཞོག་
བཏང་གི་ཡོད། ཚན་རིག་གི་གསར་རྙེད་རྣམས་ནི་རང་སྐྱོང་རྒྱལ་ཁབ་དང་གླིང་ཆེན་
རྣམས་ཀྱིས་བེད་སྤྱོད་དང་བཤུ་གཞོག་བཏང་གི་ཡོད་པ་རེད།
དེ་ནས་ཆོས་བརྒྱུད་དང༌། ཕྱོགས་ཁག ཆོས་ལུགས། ལྷ་ཁང་སྒྲིག་འཛུགས་སོགས་
གང་གི་ཁོངས་སུ་ཡང་མི་གཏོགས་པའི་དོན་དམ་པའི་ཆོས་ལུགས་ཀྱི་བསམ་བློ་དེ་ཡོད།
ཆོས་ལུགས་ཀྱི་བསམ་བློ་དེ་ནི་ཧིན་རྡུའི་བསམ་བློ་དང་། ཡེ་ཤུའི་བསམ་བློ། ནང་པའི་
བསམ་བློ། ཁ་ཆེའི་བསམ་བློ་སོགས་གང་ཡང་མིན། ཆོས་ལུགས་ཀྱི་བསམ་བློ་དེ་ནི་རང་
གིས་རང་ལ་ཆོས་པ་ཡིན་ཟེར་མཁན་གྱི་ཕྱོགས་ཁག་གང་ལ་ཡང་མི་བདགཆོས་ལུགས་
ཀྱི་བསམ་བློ་ནི་ཡེ་ཤུའི་ལྷ་ཁང་དང་། ཧིན་རྡུའི་ལྷ་ཁང༌། ཁ་ཆེའི་ལྷ་ཁངསོགས་ནང་དུ་
འགྲོ་མཁན་དེ་མིན་ལ། དད་མོས་དང་ལྟ་གྲུབ་ཡོད་ཙམ་དེ་ཡང་ཆོས་ལུགས་ཀྱི་བསམ་བློ་
མིན། བསམ་བློ་དེ་ནི་རྦད་དེ་གཅིག་པུ་བ་ཞིག་ཡིན། དེ་ནི་ལྷ་ཁང་དང་། ལྟ་གྲུབ། དད་
མོས། སྲོལ་རྒྱུན་རྣམས་ཤེས་རྟོགས་ཡོད་པའི་བསམ་བློ་ཞིག་ཡིན། རྒྱལ་ཞེན་མེད་ལ་
ཁོར་ཡུག་གིས་བཅིངས་མེད་པའི་དེ་འདྲའི་བསམ་བློ་དེར་མཚམས་དང་མཐའ་མེད། དེ་
ནི་དཔྱད་ཤེས་ལྡན་པ་དང་། གསར་པ། གཞོན་པ། སོས་པ། སྐྱོན་མེད་བ་ཞིག་རེད་
ལ། དེ་འདྲའི་ཕུལ་དུ་བྱུང་བ་དང་མཉེན་ཅིང་ཕྲ་ལ་སྐྱོན་བྲལ་བའི་གཞོན་པའི་སེམས་དེ་
ལ་སྟངས་འཛིན་བྱེད་མཁན་མེད། དེ་ནི་ཁྱེད་ཚོས་དཀོན་ཅོག(God)ཅེས་འབོད་པའི་
གཞལ་དུ་མེད་པ་དེ་ཉམས་སུ་མྱོང་བའི་སེམས་གཅིག་པུ་དེ་ཡིན།
ཚན་རིག་གི་བསམ་བློ་དང་དོན་དམ་པའི་ཆོས་ལུགས་ཀྱི་བསམ་བློ་གཉིས་པོ་ཟུང་
འབྲེལ་གྱིས་འགྲོ་ཐུབ་ན། དེ་ནི་འགྲོ་བ་མི་ཚད་ལྡན་ཞིག་ཡིན། དེ་ནས་འགྲོ་བ་མི་ཡིས་
དམར་ཤོག་པ་དང༌། མ་རྩ་རིང་ལུགས་པ། བྲམ་ཟེ། རོ་མེན་ཁེ་ཐོ་ལིཀ་བཅས་ཀྱི་འཛམ་
གླིང་མ་ཡིན་པའི་འཛམ་གླིང་ཡག་པོ་ཞིག་བསྐྲུན་རྒྱུ་རེད། དོན་དངོས་སུ་ཆོས་བརྒྱུད་
གང་གི་ཁོངས་སུ་མི་གཏོགས་ལ། ཕྱོགས་ཁག་དང་བདག་དབང་མེད་ལ་སྤྱི་ཚོགས་ནང་
གོ་གནས་མེད་པའི་མི་དེ་ནི་བྲམ་ཟེ་ངོ་མ་དེ་ཡིན། དོན་དམ་པའི་བྲམ་ཟེ་ནི་ཚན་རིག་དང་
ཆོས་ལུགས་ཀྱི་བསམ་བློ་གཉིས་པོ་ཟུང་དུ་སྦྲེལ་ནས། རང་ཉིད་ཀྱི་སེམས་ཁོང་ན་
འགལ་ཟླ་ཅི་ཡང་མེད་པར་བག་དང་ལྡན་པའི་འགྲོ་བ་མི་གསར་པ་དེ་ཡིན། ངས་བལྟས་
ན་སློབ་གསོའི་དགོས་དོན་ནི་སྤྱི་ཚོགས་ཀྱིས་བཙུགས་པའི་ལམ་ལུགས་ཀྱི་རྗེས་འཇུག་
མི་བྱེད་པའི་དཔྱད་ལྡན་གྱི་བསམ་བློ་གསར་པ་འདི་བསྐྲུན་རྒྱུ་དེ་ཡིན།
ཆོས་ལུགས་ཀྱི་བསམ་བློ་ནི་གསར་གཏོད་ཅན་གྱི་བསམ་བློ་ཞིག་ཡིན། དེ་ནི་
འདས་ཟིན་པ་དང་མཉམ་དུ་མཇུག་འགྲུབ་རྒྱུ་ཙམ་མིན་པར་ད་དུང་ད་ལྟར་དཔྱད་
ཤེས་བྱེད་པའི་ནུས་པ་ཡང་ཡོད། ཆོས་ལུགས་ཀྱི་བསམ་བློ་འདི་གཱི་ཏཱ་དང༌། ཨུ་
པ་ནི་ཥད། བྷཡི་བྷལ་སོགས་དཔེ་དེབ་རྣམས་ལ་འགྲེལ་བ་རྒྱག་མཁན་གྱི་བསམ་
བློ་ཞིག་མིན། དེ་ནི་རྟོག་ཞིབ་བྱ་རྒྱུ་དང་དཔྱད་ཤེས་ལྡན་པའི་དོན་དངོས་ཤིག་སྐྲུན་
ནུས་པ་ཞིག་ཀྱང་ཡིན། འདི་ལ་འགྲེལ་བཤད་དང་མཁྲེགས་འཛིན་གང་ཡང་མེད།
ཚན་རིག་གི་བསམ་བློ་རྣལ་མ་ངེས་ཏན་ཞིག་དང༌། འཇིགས་སྣང་བྲལ་ཞིང་རང་གི་
བདེ་འཇགས་དང་འཇིགས་སྣང་ལ་སེམས་ཁུར་མེད་མཁན་གྱི་བསམ་བློ་ལྡན་པའི་ཆོས་
པ་ཞིག་བྱ་རྒྱུ་དེ་ཧ་ཅང་དཀའ། ཁྱེད་ཅག་གི་ལུས་དང༌། སེམས། ཚོར་བ། སེམས་
ཀྱིས་བྱ་བ་ཇི་ལྟར་བྱེད་ཚུལ། བསམ་བློས་བྱ་བ་ཇི་ལྟར་བྱེད་ཚུལ་སོགས་རང་ཉིད་དང་
རང་གི་སྐོར་ཡོངས་རྫོགས་མི་ཤེས་པར། ཆོས་ལུགས་ཀྱི་བསམ་བློ་ཞིག་འབྱུང་མི་
ཐུབ། དེ་ཐམས་ཅད་བརྒལ་ཏེ་འགྲོ་རྒྱུ་དང་སྔོག་འདོན་བྱེད་པ་ལ། ངེས་ཏན་དང་གསལ་
པོ་ཡོད་ལ། ཕྱོགས་སུ་མ་ལྷུང་བ་དང་ཉེས་འཛུགས་མི་བྱེད་པར་འཚོལ་རྟོག་དང་ལྟ་ཞིབ་
བྱེད་པའི་ཚན་རིག་གི་བསམ་བློ་ཞིག་ལ་ངེས་པར་དུ་བསྟེན་དགོས། དེ་འདྲའི་བསམ་བློ་
ཞིག་སྐྱེ་དུས་ཁྱེད་ཅག་ངོ་མ་སྙིང་རྗེ་ཤེས་མཁན་གྱི་སེམས་རྒྱུད་སྨིན་པའི་འགྲོ་བ་མི་
ཞིག་གྱུར་རེད། དེ་འདྲའི་འགྲོ་བ་མི་དེས་འཚོ་གནས་བྱེད་པའི་དོན་སྙིང་གང་ཡིན་ཤེས་
ཀྱི་རེད།
དེས་ན་འདི་ཇི་ལྟར་བྱེད་ཐུབ། གང་ཡིན་ཞེ་ན་སློབ་མ་རྣམས་ཚན་རིག་དང་མཐུན་
པ་དང༌། བསམ་བློ་གསལ་པོ་དང་ངེས་ཏན་གཏོང་མཁན། རིག་པ་གྲུང་པོ་ཆགས་པར་
རོགས་བྱ་རྒྱུ། དེ་བཞིན་ཧིན་རྡུ་དང༌། ཁ་ཆེ། ཡེ་ཤུ་ཞེས་པའི་མིང་བྱང་སྣ་ཚོགས་ཡོད་
པའི་ཚིག་དེ་དག་ལས་བརྒལ་པའི་ཆེད་ཁོང་ཚོའི་སེམས་ཀྱི་གཏིང་རིམ་སྔོག་འདོན་བྱེད་
པར་རོགས་འདེགས་བྱ་རྒྱུ་དེ་ཧ་ཅང་གལ་ཆེ། སློབ་མ་རྣམས་ལ་མིང་བྱང་འདི་ཚང་མའི་
ཕ་རོལ་དུ་ཕྱིན་ཏེ་སེམས་ཀྱིས་གཞལ་མི་ཐུབ་པ་དང་དཔེ་དེབ་གང་གི་ནང་དུ་ཡང་མེད་
ལ། དགེ་རྒན་སུས་ཀྱང་ཁྲིད་མི་ཐུབ་ས་ཞིག་གི་འཚོལ་སྙེག་དང་མྱོང་བ་བྱེད་ཐུབ་པའི་
སློབ་གསོ་གཅིག་སྤྲད་རྒྱུ་ཡོད་དམ།
གལ་ཏེ་སློབ་གྲྭ་འདི་ལྟ་བུའི་ནང་ལ་དེ་འདྲའི་སློབ་གསོ་ཞིག་སྤྲོད་ཐུབ་ན་བསྔགས་
བརྗོད་འོས་པ་ཡིན། ཁྱེད་ཅག་ཀུན་གྱིས་དེ་འདྲའི་སློབ་གྲྭ་ཞིག་བསྐྲུན་རྒྱུ་དེ་རིན་ཐང་
ལྡན་པ་ཞིག་ཡིན་པ་ཤེས་དགོས། ང་དང་དགེ་རྒན་རྣམས་ཉིན་འགའི་རིང་དེའི་སྐོར་བགྲོ་
གླེང་བྱེད་སྡོད་ཡིན། ང་ཚོས་དབང་ཆའི་སྐོར་དང༌། ཁྲིམས་ཀྱི་སྐོར། ཇི་ལྟར་སློབ་
ཁྲིད་བྱེད་སྟངས། གང་སློབ་ཁྲིད་བྱེད་དགོས་མིན། ཉན་པ་དང༌། སློབ་གསོ་དང་རིག་
གཞུང་ཞེ་ན་གང་ཡིན་མིན། ཞི་བར་ཇི་ལྟར་སྡོད་ཚུལ་སོགས་གལ་ཆེ་མང་པོ་ཞིག་གི་
སྐོར་ལ་བགྲོ་གླེང་བྱས་ཡིན། གར་དང༌། གླུ་གཞས། ཨང་རྩིས། སློབ་ཚན་སོགས་ལ་
དོ་སྣང་སྤྲད་རྒྱུ་གཅིག་པུ་དེ་ནི་ཆ་ཚང་བའི་མི་ཚེ་ཞིག་མིན། ཞི་བར་སྡོད་པ་དང་། རང་
ཉིད་ལ་ལྟ་བ། ངེས་ཤེས་རྙེད་རྒྱུ། རྟོག་ཞིབ་བྱ་རྒྱུ་རྣམས་ཀྱང་མི་ཚེའི་ཆ་ཤས་ཡིན། མ་
ཟད་བསམ་བློ་ཇི་ལྟར་བཏང་ཚུལ་དང༌། གང་བསམ་བློ་བཏང་དགོས་མིན། ཁྱེད་
ཚོས་ཅིའི་ཕྱིར་བསམ་བློ་བཏང་གི་ཡོད་མེད་རྟོག་ཞིབ་བྱ་རྒྱུ་དེ་ཡང་གལ་ཆེན་ཡིན།
དེ་བཞིན་བྱ་བྱིའུ་དང༌། གྲོང་གསེབ་པའི་མི་རྣམས་དང་ཁོང་ཚོའི་སྦགས་བཙོག་ལ་
ལྟ་ཞིབ་བྱ་རྒྱུ་དེ་ཡང་སློབ་གསོའི་ཆ་ཤས་རེད། སྦགས་བཙོག་དེས་ང་ཚོ་རེ་རེ་བཞིན་
སྐྱེད་པ་དང་སྤྱི་ཚོགས་སྐྲན་གྱི་ཡོད། འདི་ཐམས་ཅད་སློབ་གསོའི་ཆ་ཤས་ཡིན།

གསུམ་པ། ཤེས་བྱ་དང་རྣམ་དཔྱོད།
On Knowledge and Intelligence

ཁྱེད་ཅག་འདི་ལ་ལོ་རྒྱུས་དང༌། སྐྱེ་དངོས། སྐད་བརྡ་རིག་པ། ཨང་རྩིས། ཚན་
རིག ས་ཁམས་རིག་པ་སོགས་ཀྱི་ཤེས་བྱ་བླང་བར་སླེབས་པ་རེད། འདི་ནས་ཐོབ་
པའི་ཤེས་བྱ་རྣམས་མ་རྩིས་པར་ད་དུང་རིགས་རྒྱུད་ཀྱི་ཤེས་བྱ་དང༌། ཕ་མེས་ཀྱི་
ཤེས་བྱ། རང་གི་མི་རབས་གོང་མ་ཚོའི་ཤེས་བྱ་སོགས་ཚོགས་པའི་ཤེས་བྱ་ཡོད་པ་
རེད། ཁོང་ཚོ་ཀུན་གྱིས་ཉམས་མྱོང་ཆེན་པོ་མང་པོ་བསགས་ཡོད་ལ། གནས་དོན་
མང་པོ་བྱུང་མྱོང་ཡོད་པས། ཁོང་ཚོའི་ཚོགས་པའི་ཉམས་མྱོང་དེ་ཤེས་བྱར་གྱུར་ཡོད།
དེ་ནས་རང་རང་གི་ཐུན་མིན་གྱི་རྣམ་པ་འཛིན་པའི་སྒེར་གྱི་ཉམས་མྱོང་དང༌། རང་
ཉིད་ཀྱི་ཡ་ལན། མཐོང་སྣང་། རང་གཤིས། འདོད་མོས་ཀྱི་ཤེས་བྱ་སོགས་ཡོད།
དེས་ན་ཚན་རིག་དང༌། སྐྱེ་དངོས་རིག་པ། ཨང་རྩིས། དངོས་ཁམས་རིག་པ། ས་ཁམས་
རིག་པ། ལོ་རྒྱུས་རིག་པའི་ཤེས་བྱ་དང༌། དེ་བཞིན་ཡང་སྤྱི་ཚོགས་དེའི་སྲོལ་རྒྱུན་དང་
རིགས་རྒྱུད་ཀྱི་ཤེས་བྱ་ཡོད་ལ། དེ་ནས་ཁྱེད་ཅག་རང་གིས་ཉམས་སུ་མྱོང་བའི་སྒེར་
གྱི་ཤེས་བྱ་ཡོད། དེ་ལྟར་ཤེས་བྱ་ལ། ཚན་རིག་དང༌། ཚོགས་པ། མི་སྒེར་གྱི་ཤེས་བྱ་
བཅས་རྣམ་གྲངས་གསུམ་ཡོད། འདི་ཐམས་ཅད་ཚོགས་ནས་རྣམ་དཔྱོད་སྐྱེད་ཀྱི་ཨེ་
རེད།
དེས་ན་ཤེས་བྱ་ཞེ་ན་གང་རེད། ཤེས་བྱ་རྣམ་དཔྱོད་དང་འབྲེལ་བ་ཡོད་དམ།
རྣམ་དཔྱོད་ཀྱིས་ཤེས་བྱ་བེད་སྤྱོད་བཏང་གི་ཡོད་ལ། གསལ་ཞིང་རྒྱུ་མཚན་ལྡན་
ལ་བག་ཡོད་དང་རྣལ་དུ་གནས་པའི་ཐོག་ནས་བསམ་བློ་གཏང་རྒྱུའི་ནུས་པ་ཡོད།
རྣམ་དཔྱོད་ནི་མི་སྒེར་གྱི་ཚོར་བ་དང༌། མི་སྒེར་གྱི་བསམ་ཚུལ། ཕྱོགས་ལྷུང་དང་
འདོད་མོས་སོགས་གང་ཡང་མ་ཐེ་བའི་ཆ་ཞིག་ཡིན། རྣམ་དཔྱོད་ནི་ཐད་ཀར་གོ་
རྟོགས་བྱེད་ཐུབ་པའི་ནུས་པ་དེ་ཡིན། ང་འདི་ཁྱེད་ཚོ་ལ་མགོ་རྙོག་པོ་ཆགས་རྒྱུའི་
ཞེད་སྣང་འདུག ཡིན་ཡང་འདི་གལ་ཆེན་ཡིན་ལ་ཁྱེད་ཚོའི་ཀླད་པ་ལ་ཀླད་རྩལ་རྩེ་
བར་ཡག་པོ་ཡོད། དེ་ལྟར་འདས་དུས་ནས་བསྟུད་མར་ཁ་སྣོན་རྒྱག་བཞིན་ཡོང་
པའི་ཤེས་བྱ་དེ་དང༌། དེ་ནང་བཞིན་རྣམ་དཔྱོད་ཡོད། རྣམ་དཔྱོད་ནི་ཧ་ཅང་ཚོར་
སྐྱེན་པོ་དང༌། ཆེས་གྲིམ་པོ། ཆེས་བག་དང་ལྡན་པའི་སེམས་པ་དེའི་སྤུས་ཀ་ཡིན།
རྣམ་དཔྱོད་ཀྱིས་ཐག་གཅོད་དང་གཏན་འབེབས་བྱེ་བྲག་པ་ཞིག་ལ་བཟུང་སྟེ་མི་
སྡོད། འོན་ཀྱང༌། བསམ་བློ་ཆེས་གསལ་པོ་དང་རྒྱུ་མཚན་ལྡན་པར་བཏང་ཐུབ་
པའི་ནུས་པ་ཡོད། རྣམ་དཔྱོད་ལ་ཕྱོགས་ལྷུང་མེད། ཁྱེད་ཚོས་ཉན་གྱི་ཡོད་དམ།
དེས་ན་རྣམ་དཔྱོད་དེ་ཇི་ལྟར་སྐྱེད་དགོས། རྣམ་དཔྱོད་དེ་ལ་ནུས་པ་གང་ཡོད། ཁྱེད་ཅག་
འདིར་བསྡད་དེ་ཤེས་བྱའི་ཡན་ལག་སྣ་ཚོགས་ཤིག་གི་ནང་བསླབ་གཞི་འདྲ་མིན་ཐམས་
ཅད་ཀྱི་སློབ་གསོ་སྤྲོད་ཀྱི་ཡོད་པ་རེད། དེས་ན། ཁྱེད་ཚོར་དེ་དང་ཆབས་ཅིག་ཏུ་རྣམ་
དཔྱོད་སྐྲུན་པའི་སློབ་གསོ་ཡང་སྤྲོད་ཀྱི་ཡོད་དམ། གནད་འགག་དེ་ཤེས་ཀྱི་འདུག་གམ།
ཁྱེད་ཅག་ཨང་རྩིས་སམ་བཟོ་རིག་པའི་ཤེས་ཚད་ཡག་པོ་ཡོད་སྲིད། ལག་ཁྱེར་ཞིག་ཁུར་
ཏེ་མཐོ་སློབ་ཅིག་ལ་འཛུལ་ཞུགས་བྱེད་སྲིད་པ་དང༌། བཟོ་རྩལ་བ་རྩེ་ཕུད་གཅིག་བྱེད་
སྲིད།འོན་ཀྱང༌། དེ་དང་མཉམ་དུ་ཁྱེད་ཚོ་ཚོར་སྐྱེན་པོ་དང་གྲིམ་པོ་ཆགས་ཀྱི་འདུག་གམ།
རྣམ་དཔྱོད་དང་བློ་གྲོས་ཀྱི་ཐོག་ནས་བསམ་བློ་རྒྱུ་མཚན་ལྡན་པ་དང་གསལ་པོར་བཏང་གི་
ཡོད་དམ། ཤེས་བྱ་དང་རྣམ་དཔྱོད་གཉིས་བར་མཐུན་འབྲེལ་དང་ཆ་སྙོམས་ཅི་ཞིག་ཡོད།
གལ་ཏེ་ཁྱེད་ཚོ་ཕྱོགས་སུ་ལྷུང་བ་དང་རང་སྣང་ཡོད་པ་ཡིན་ན་བསམ་གཞིགས་རྣལ་མར་
བྱེད་མི་ཐུབ། གལ་ཏེ་ཁྱེད་ཚོ་རང་གི་ཕྱི་རོལ་དུ་གང་འབྱུང་བཞིན་པ་རྣམས་ཁོ་ནར་ཚོར་
སྐྱེན་པོ་ཙམ་མིན་པར། རང་གི་ནང་ལ་འབྱུང་བཞིན་པའི་གནས་དོན་རྣམས་དང་། རང་
བྱུང་དང་རང་ཉིད་ཀྱི་ཉེ་འཁོར་དུ་འབྱུང་བཞིན་པའི་གནས་དོན་ཐམས་ཅད་ལ་སེམས་ཚོར་
སྐྱེན་པོ་མིན་ན། བསམ་གཞིགས་རྣལ་མར་བྱེད་མི་ཐུབ། གལ་ཏེ་ཚོར་སྐྱེན་པོ་དང་བག་
ཡོད་མིན་ན་ཁྱེད་ཚོས་བསམ་གཞིགས་རྣལ་མར་བྱེད་མི་ཐུབ།རྣམ་དཔྱོད་ཀྱིས་ཁྱེད་ཚོས་
འཛམ་གླིང་གི་མཛེས་སྡུག་དང༌། ལྗོན་ཤིང་གི་མཛེས་སྡུག ནམ་མཁའ་ཡི་མཛེས་སྡུག
ཡིད་དུ་འོང་བའི་ཉི་ནུབ། རྒྱུ་སྐར་གྱི་མཛེས་སྡུགལྐོག་གྱུར་གྱི་མཛེས་སྡུག་སོགས་མཐོང་
ཐུབ་པར་ཤུགས་ཀྱིས་སྟོན།
དེས་ན། ཁྱེད་ཅག་གིས་སློབ་གྲྭ་འདི་ནས་རྣམ་དཔྱོད་དེ་ལེན་གྱི་ཡོད་དམ། དེ་འདྲའི་
རྣམ་དཔྱོད་དེ་ལེན་གྱི་ཡོད་དམ་ཡང་ན་དཔེ་དེབ་གཅིག་པུ་ནས་ཤེས་བྱ་སློབ་ཀྱི་ཡོད།
གལ་ཏེ་རྣམ་དཔྱོད་དང་ཚོར་སྐྱེན་པོ་དེ་མེད་ན། ད་གཟོད་ཤེས་བྱ་དེ་ཧ་ཅང་ཉེན་ཁ་ཆེན་
པོ་ཆགས་སྲིད། ཤེས་བྱ་དེ་གཏོར་བཤིག་གཏོང་བྱེད་ཀྱི་དོན་དག་ལ་བེད་སྤྱོད་སྲིད། དེ་
ནི་འཛམ་གླིང་ཁྱོན་ཡོངས་ཀྱིས་བྱེད་བཞིན་པ་དེ་ཡིན། ཁྱེད་ཚོ་ལ་དོགས་འདྲི་དང་འཚོལ་
རྟོག་བྱེད་པའི་རྣམ་དཔྱོད་དེ་ཡོད་དམ། ས་གཞི་དང་རྡུལ་དང་སྦགས་བཙོག་གི་མཛེས་
སྡུག་མཐོང་ལ། དེ་བཞིན་སེམས་ནང་ལ་གང་འབྱུང་གི་ཡོད་པ་དང་། བསམ་བློ་ཇི་ལྟར་
བཏང་གི་ཡོད་མེད། བསམ་བློའི་ལྐོག་གྱུར་ལ་ཇི་ལྟར་རྟོག་ཞིབ་བྱེད་ཀྱི་ཡོད་པར་བག་
དང་ལྡན་པའི་རྣམ་དཔྱོད་ཀྱི་སྤུས་ཀ་འདི་སྐྱེད་པ་ལ། ཁྱེད་ཅག་དང་ཁྱེད་ཅག་གི་དགེ་
རྒན་རྣམས་ཀྱིས་གང་བྱེད་ཀྱི་ཡོད། འདི་ཚང་མ་བྱེད་ཀྱི་ཡོད་དམ། གལ་ཏེ་མེད་ན་ཁྱེད་
ཚོ་ཤེས་ཡོན་པར་འགྱུར་བའི་དགོས་དོན་གང་ཡིན།
དེས་ན་སློབ་གསོ་བ་ཞིག་གི་འགན་འཁྲི་དེ་གང་ཡིན། ཁོང་གི་འགན་འཁྲི་དེ་ཁྱེད་ཚོ་
ལ་གནས་ཚུལ་དང་ཤེས་བྱ་སྤྲད་རྒྱུ་ཁོ་ན་རེད་དམ། ཡང་ན་རྣམ་དཔྱོད་འདི་སྐྱེད་པར་
བྱ་རྒྱུ་དེ་རེད། གལ་ཏེ་ང་འདིར་དགེ་རྒན་ཞིག་ཡིན་ན། ངས་གང་བྱ་རྒྱུ་ཡིན་པ་ཤེས་
ཀྱི་ཡོད་དམ། ཆེས་ཐོག་མ་དེར་ང་ལ་ཁྱེད་ཚོས་གནས་དོན་གང་གི་སྐོར་ལ་ཡང་དྲི་བ་
དྲིས་ན་འདོད། ཤེས་བྱ་ཡི་སྐོར་དེ་མིན། དེ་ཆེས་ལས་སླ་པོ་རེད། འོན་ཀྱང༌། ཇི་ལྟར་
ལྟ་དགོས་མིན་གྱི་སྐོར། རི་བོ་འདི་དག་ལ་ཇི་ལྟར་ལྟ་ཚུལ། ཕ་གི་ད་ཏྲིག་ཤིང་སྡོང་དེར་
ལྟ་སྟངས། བྱ་བྱིའི་སྐད་ལ་ཉན་སྟངས། རྒྱུག་ཆུ་ཞིག་ལ་ཇི་ལྟར་མིག་ཤར་རྒྱབ་སྟངས་
སོགས་ཀྱི་སྐོར་ལ་དྲི་བ་འདྲི་དགོས། ངས་ཁྱེད་ཅག་ལ་ངོ་མཚར་ཆེ་བའི་གོ་ལ་འདི་དང་།
རང་བྱུང་ཁམས། ས་གཞི་འདི་ཡི་མཛེས་སྡུག སའི་དམར་མདོག་རྣམས་ལ་བལྟ་རྒྱུར་
རོགས་བྱ་རྒྱུ་རེད། དེ་ནས་ངས་ཞིང་པ་དང་གྲོང་གསེབ་པ་རྣམས་ལ་ལྟོས་ཟེར་རྒྱུ་རེད།
ཁོང་ཚོ་ལ་བསྙོན་འཛུགས་མི་བྱེད་པར་ལྟོས། ཁོང་ཚོའི་སྦགས་བཙོག་དང་ཉམ་ཐག་ལ་
ལྟ་དགོས། ད་ལྟ་ཁྱེད་ཚོས་ཁོང་ཚོ་ལ་ལྟ་སྟངས་བཞིན་སྣང་མེད་ཀྱིས་བལྟ་རྒྱུ་མེད། དེར་
ཁང་ཆུང(hut)དེ་ཚོ་ཡོད། ཁྱེད་ཚོ་དེ་ལ་འགྲོ་མྱོང་ཨེ་ཡོད། དགེ་རྒན་རྣམས་དེར་ཕྱིན་ཏེ་
ཁང་ཆུང་དེ་དག་ལ་བལྟས་མྱོང་ཡོད་དམ། གལ་སྲིད་བལྟས་མྱོང་ཡོད་ན་ཁོང་ཚོས་གང་
བྱས་སམ། དེས་ན་ངས་ཁྱེད་ཚོ་ཚོར་སྐྱེན་པོ་བཟོས་ནས་ལྟ་བཅུག་ཆོག གལ་ཏེ་ཁྱེད་
ཚོ་སོ་སོའི་ཉེ་འཁོར་ལ་གང་འབྱུང་བཞིན་པ་ཐམས་ཅད་ལ་བག་མེད་དང་སྣང་མེད་གྱུར་
ན། ཁྱེད་ཚོ་ཚོར་སྐྱེན་པོ་ཆགས་མི་ཐུབ། དེ་ནས་ངས་“བློ་གྲོས་ཅན་ཆགས་པ་ལ་ཁྱེད་
ཚོས་རང་གིས་གང་བྱེད་ཀྱི་ཡོད་པ་དང༌། རང་གི་འགྲོ་སྟངས། སྐད་ཆ་བཤད་སྟངས།
ཟས་ཟ་སྟངས་རྣམས་ངེས་པར་དུ་ཤེས་དགོས།” ཞེས་བཤད་རྒྱུ་ཡིན། ཤེས་ཨེ་སོང༌།
ངས་ཁྱེད་ཚོ་ལ་ཁྱེད་ཚོའི་ཟས་ཀྱི་སྐོར་བཤད་རྒྱུ་རེད། ངས་“ལྟོས། བགྲོ་གླེང་གྱིས།
དྲི་བ་ཅི་ཞིག་འདྲི་བ་ལ་ཞེད་སྣང་མི་དགོས། རྟོག་ཞིབ་གྱིས། སློབས།”ཟེར་རྒྱུ་རེད་ལ།
ཁྱེད་ཚོའི་འཛིན་གྲྭའི་ནང་ལ་ངས་ཁྱེད་ཚོའི་མཉམ་དུ་བརྗོད་གཞི་ཞིག་གི་ཐོག་ལ་ཀློག་
སྟངས་དང༌། སློབ་སྟངས། དོ་སྣང་སྤྲོད་ཅེས་པའི་དོན་གང་ཡིན་བཅས་ཀྱི་སྐོར་ལ་བགྲོ་
གླེང་བྱེད་ས་རེད། གལ་སྲིད་ཁྱེད་ཚོས་སྒེའུ་ཁུང་ཕྱི་རོལ་དུ་ལྟ་འདོད་ཀྱི་འདུག་ཟེར་ན།
ངས་སྒེའུ་ཁུང་ཕྱི་རོལ་ལ་ལྟོས། སྒེའུ་ཁུང་ཕྱི་རོལ་དུ་ལྟ་འདོད་ཡོད་ཚད་ལ་ལྟོས། བལྟས་
ཚར་བའི་རྗེས་དཔེ་དེབ་ལ་དེ་བཞིན་གྱི་དགའ་སྤྲོའི་ངང་ནས་ལྟོས་ཟེར་རྒྱུ་རེད།
དེ་ནས་ངས་“ངས་ཁྱེད་ཚོ་དཔེ་དེབ་དང་བགྲོ་གླེང་བརྒྱུད་ནས་རྣམ་དཔྱོད་ཅན་
ཆགས་པའི་རོགས་བྱས་ཏེ། ད་ཆ་ངས་ཁྱེད་ཚོ་འཛམ་གླིང་འདི་ཡི་ནང་ཕྱེད་གཉིད་ཡུར་
བ་མིན་པར། སེམས་རྣལ་དང་བདེ་ཐང་ངང་ཇི་ལྟར་འཚོ་སྟངས་ཤེས་པར་རོགས་བྱེད་
ཆོག ”ཟེར་རྒྱུ་རེད། དེ་ནི་དགེ་རྒན་ཞིག་དང་སློབ་གསོ་བ་ཞིག་གི་འགན་འཁྲི་ཡིན། ཁོང་
ཚོའི་འོས་འགན་ནི་ཁྱེད་ཚོ་ལ་གནས་ཚུལ་དང་ཤེས་བྱ་མང་པོ་སྤྲད་རྒྱུ་ཙམ་མིན་པར།
དེ་བས་མི་ཚེའི་རྒྱ་ཁྱོན་ཡོངས་རྫོགས་དང༌། དེའི་མཛེས་སྡུག མི་སྡུག་པ། བདེ་བ།
དགའ་བ། འཇིགས་སྣང་། ངལ་དུབ་སོགས་བསྟན་ནས་ཁྱེད་ཅག་གནས་འདི་ནས་ཐོན་
དུས་མི་བསམ་མེད་དང་། བསྟན་བཤིག་ཚ་བོ། གཏུམ་པོ་དེ་འདྲ་མིན་པར། མི་ཚེའི་
ནང་ལ་རང་གི་རྣམ་དཔྱོད་བེད་སྤྱོད་ཐུབ་པའི་འགྲོ་བ་མི་སྤུས་བཟང་ཞིག་ཆགས་པ་བྱ་
རྒྱུ་དེ་ཡིན།
དེས་ན། དགེ་རྒན་རྣམས་དང༌། སློབ་སྤྱི། སློབ་ཕྲུག་བཅས་ཚང་མས་ཉན་
པ་རེད། ད་ཁྱེད་ཚོས་དེའི་ཐོག་ལ་གང་བྱ་རྒྱུ་ཡིན། ཤེས་གསལ་ལྟར་དགེ་རྒན་
ཚོར་འདི་ལ་ཇི་ཙམ་འགན་ཁུར་ཡོད་པ་བཞིན། ཁྱེད་ཅག་སློབ་ཕྲུག་ཡིན་པའི་
ཆ་ནས་འདི་ལ་འགན་འཁྲི་ཆེན་པོ་ཡོད། “ང་མར་བསྡད་རྒྱུ་ཡིན། སློབ་ཁྲིད་བྱེད་
རོགས།” ཟེར་རྒྱུ་གཅིག་པུ་མིན་པར། སློབ་ཕྲུག་ཚོར་དགོས་འདུན་གདོན་རྒྱུ་
དང་དོགས་འདྲི་བྱ་རྒྱུའི་འགན་འཁྲི་ཡོད། དེས་ན་ཁྱེད་ཅག་ངེས་པར་དུ་ཆེས་རྣམ་
དཔྱོད་ལྡན་པ་དང་། ཕན་སེམས་ཅན། གྲུང་ཤ་དོད་པོ་དང་ཕྱོགས་རིས་མེད་པ་བྱེད་
དགོས། དགེ་རྒན་རྣམས་ཀྱིས་ཁྱེད་ཚོ་རྣམ་དཔྱོད་ལྡན་པར་གྱུར་ཡོད་པ་མཐོང་རྒྱུ་
དེ་གལ་ཆེན་པོ་ཡིན་ལ། ཁྱེད་ཚོ་རྀ་ཥི་ལུང་གཤོངས་བཞག་ནས་འགྲོ་ཁར་གདོང་
ནས་འཛུམ་མདངས་དང༌། སེམས་ལ་དགའ་སྤོབས་ལྡན་ཞིང༌། སེམས་ཚོར་
སྐྱེན་པོ་ཆགས་ནས་ངུ་རྒྱུ་དང་དགོད་རྒྱུ་གང་ལའང་གྲ་སྒྲིག་ཡོད་པ་ཞིག་དགོས།
སློབ་ཕྲུག གལ་ཏེ་ཁྱེད་ཆེས་ཚོར་བ་སྐྱེན་པོ་ཡོད་ན། ཁྱེད་སེམས་ཚོར་དྲག་པོ་ཆགས་
གྲབས་ཡོད་པ་རེད་བསམ་གྱི་མི་འདུག་གམ།
ཀིཤ་ན་མུར་ཏི། སེམས་ཚོར་དྲག་པོ་ཆགས་པར་སྐྱོན་གང་ཡོད། མི་སྐྱོ་བོ་དེ་དག་གི་
གནས་སྟངས་ཉམ་ཐག་དེ་མཐོང་དུས་ང་སེམས་སྡུག་ཆེན་པོ་འདུག དེ་ནོར་བ་རེད་དམ།
ཉེ་འཁོར་ལ་ཡོད་པའི་སྦགས་བཙོག་དང༌། ཐལ་རྡུལ། དབུལ་ཕོངས་རྣམས་མཐོང་
དུས་སེམས་ཚོར་དྲག་པོ་སྐྱེ་བར་སྐྱོན་གང་ཡང་མེད། འོན་ཀྱང་གལ་ཏེ་མི་ཞིག་གིས་
ཁྱེད་ཀྱི་སྐོར་ལ་ཚིག་ངན་གཅིག་བཤད་ན་ཡང་ཁྱེད་ལ་སེམས་ཚོར་དྲག་པོ་སྐྱེ་ཡི་ཡོད།
དེ་འདྲ་འབྱུང་དུས་ཁྱེད་ཀྱིས་གང་བྱ་རྒྱུ་ཡིན་ནམ། ཚོར་བ་དྲག་པོ་སྐྱེ་བའི་རྒྱུ་མཚན་གྱིས་
ཁྱེད་ཀྱིས་ཁོང་ལ་རྒོལ་ལན་བསློག་རྒྱུ་ཡིན་ནམ། ཡང་ན་ཁྱེད་རང་ཚོར་སྐྱེན་པོ་དང་ཚོར་
བ་དྲག་པོ་ཡོད་དམ། ཁྱེད་ཀྱིས་རང་གིས་གང་བྱེད་མིན་ལ་བག་ཡོད་བྱ་རྒྱུ་ཡིན་ནམ།
གལ་ཏེ་ཁྱེད་ཀྱི་ཡ་ལན་གྱི་སྔ་རོལ་དུ་བར་སེང་ཞིག་བཞག་སྟེ་དེ་ལ་རྟོག་ཞིབ་བྱེད་པ་དང་
ཚོར་སྐྱེན་པོ་ཡོད་ན། དེ་ནས་བར་སེང་དེའི་ནང་ལ་རྣམ་དཔྱོད་སྐྱེ་ཡོང་གི་ཡོད། བར་སེང་
དེ་དང་དུ་ལེན་ནས་དེའི་ནང་ལ་རྟོག་ཞིབ་བྱ་རྒྱུ་འགོ་འཛུགས་དགོས། གལ་ཏེ་ཁྱེད་དཀའ་
ངལ་དེ་ལ་ཆེས་བག་ཡོད་པ་ཡིན་ན་འཕྲལ་དུ་བྱ་བ་བྱེད་ཀྱི་རེད་ལ། དེ་འདྲའི་བྱ་བ་དེ་ནི་
རྣམ་དཔྱོད་ཀྱི་བྱ་བ་ཡང་དག་པ་དེ་ཡིན།
སློབ་ཕྲུག ང་ཚོ་ཅིའི་ཕྱིར་སྒྲིབ་པ་ཅན་རེད།
ཀིཤ་ན་མུར་ཏི། ཁྱེད་ཀྱིས་ང་ཚོ་ཅིའི་ཕྱིར་སྒྲིབ་ཅན་རེད་བསམ་གྱི་འདུག དེ་ཧ་ཅང་སླ་
པོ་རེད། ཁྱེད་ཀྱིས་དྲི་བ་དེ་དྲིས་རེད། ད་དེའི་སྐོར་ལ་ཀླད་པ་དཀྲུགས་ཏེ་ཅིའི་ཕྱིར་
ཁྱེད་སྒྲིབ་ཅན་ཡིན་པ་རྟོག་ཞིབ་གྱིས། ཁྱེད་རྒྱལ་ཁབ་འདིའི་ནང་སྐྱེས་པ་རེད་ལ། ཁོར་
ཡུག་ཅིག་དང་རིག་གཞུང་ཞིག་གི་ནང་ལ་འཚོ་སྡོད་བྱས་ཏེ་ཕྲུ་གུ་ན་གཞོན་ཞིག་གི་ངོ་
བོར་འཚར་ལོངས་འབྱུང་གི་ཡོད། དེ་ནས་གང་འགྱུར་གྱི་ཡོད་རེད། ཁྱེད་ཀྱི་ཉེ་འཁོར་
ལ་ཡོད་པའི་ཕྲུ་གུ་ཆུང་ཆུང་ཚོར་ལྟོས་དང་། ཕ་མ་དེ་ཚོ་ཧིན་རྡུ་དང༌། ཁ་ཆེ། དམར་
ཤོག་པ། མ་རྩ་རིང་ལུགས་པ་སོགས་གང་ཡིན་མིན་ལ་ལྟོས་དང༌། ཁོང་ཚོས་ཕྲུ་གུ་ལ་
“འདི་གྱིས། ཕ་གེ་གྱིས།” ཟེར་རྒྱུ་རེད། ཕྲུ་གུས་རྨོ་རྨོ་ལགས་ལྷ་ཁང་ལ་འགྲོ་བ་དང་
མཆོད་པ་བྱེད་པ་རྣམས་མཐོང་དུས། ག་ལེར་ག་ལེར་ཕྲུ་གུས་དེ་དག་ཚང་མ་དང་ལེན་
བྱེད་ཀྱི་ཡོད། ཡང་མིན་ན་ཕ་མ་དེ་ཚོས་“ངས་ཆོ་ག་བྱ་རྒྱུ་ལ་ཡིད་ཆེས་བྱེད་ཀྱི་མེད་”
ཟེར་སྲིད་ལ། ཕྲུ་གུས་དེ་ཡང་དང་ལེན་བྱ་རྒྱུ་རེད། དོན་དངོས་ནི་ཕྲུ་གུ་དེའི་སེམས་སམ་
ཀླད་པ་དེ་ཚིལ་འདམ་(Putty)དང་འཇིམ་པ་འདྲ་ལ། དེ་འདྲའི་ཚིལ་འདམ་དེའི་ཐོག་ལ་
བག་ཆགས་རྣམས་རོལ་དབྱངས་སྒྲ་འཇུག་བྱེད་པ་ལྟར་བྱེད་ཀྱི་ཡོད། གནས་ཚུལ་ཡོད་
ཚད་ནང་འཇུག་བྱ་རྒྱུ་རེད། དེ་ལྟར་མངོན་ལྐོག་གང་རུང་གི་ཐོག་ནས་ཕྲུ་གུའི་ཀླད་པར་
གནས་ཚུལ་ཡོད་ཚད་ནང་འཇུག་བྱེད་ཀྱི་ཡོད་པས། རིམ་གྱིས་ཕྲུ་གུ་དེ་ཧིན་རྡུ་དང༌། ཁ་
ཆེ། ཁེ་ཐོ་ལི ཀ་དང་། ཡང་ན་ཆོས་ཁས་མི་ལེན་མཁན་ཞིག་ཆགས་འགྲོ་རྒྱུ་རེད། དེ་ནས་
ཁོང་གིས་ངའི་ཡིད་ཆེས་དང་ཁྱེད་ཀྱི་ཡིད་ཆེས། ངའི་ལྷ་དང་ཁྱེད་ཀྱི་ལྷ། ངའི་རྒྱལ་ཁབ་
དང་ཁྱེད་ཀྱི་རྒྱལ་ཁབ་ཅེས་པ་སོགས་ཀྱི་དུམ་བུ་བཟོ་ཡི་ཡོད། ཁྱེད་འབད་རྩོལ་ཤུགས་
དྲག་བྱ་རྒྱུ་ཡིས་སྒྲིབ་ཡོད་པས། ཁྱེད་ཀྱིས་སློབ་སྦྱོང་བྱ་རྒྱུ་དང་། ཡིག་རྒྱུགས་འཕྲོད་རྒྱུ།
ཡག་པོ་ཆགས་རྒྱུ་སོགས་ལ་འབད་རྩོལ་དྲག་པོ་བྱེད་དགོས་འཁེལ་གྱི་ཡོད།
དེས་ན་དྲི་བ་ནི་སྒྲིབ་པ་ཅན་གྱི་སེམས་དེས་སྒྲིབ་པ་དེ་ལས་ཇི་ལྟར་རང་གྲོལ་བྱེད་
དགོས་མིན་དེ་ཡིན། ཁྱེད་ཀྱིས་དེ་ལས་ཇི་ལྟར་གྲོལ་བར་བྱེད་རྩིས་ཡོད། དེ་ཤེས་
རྟོགས་བྱ་རྒྱུའི་ཆེད་དུ་སོ་སོའི་རྣམ་དཔྱོད་བེད་སྤྱོད་དགོས། “འདི་གྱིས་དང་ཁྱེད་སྒྲིབ་
པ་ལས་གྲོལ་གྱི་རེད།” ཟེར་མཁན་མི་གང་ཞིག་གི་རྗེས་སུ་མི་འཇུག་པར། ཁྱེད་ཀྱིས་
རང་ཉིད་སྒྲིབ་པ་དེ་ལས་ཇི་ལྟར་གྲོལ་དགོས་མིན་ཤེས་རྟོགས་གྱིས། ཡིན་གདའ། ང་ལ་
ལན་གནོངས་དང་། ཤོད་དང་། ངའི་མཉམ་དུ་བགྲོ་གླེང་གྱིས་དང༌།
སློབ་ཕྲུག ཁྱེད་ཀྱིས་ང་ཚོ་རང་ཉིད་སྒྲིབ་པ་ལས་ཇི་ལྟར་གྲོལ་དགོས་མིན་གསུངརོགས་
གནང༌།
ཀིཤ་ན་མུར་ཏི། དེ་སྒྲིབ་པ་གཞན་ཞིག་གི་རྒྱ་རྙི་ནང་ཚུད་པའི་ཆེད་རེད་དམ། དང་པོ་ཁྱེད་
ཀྱིས་ཁྱེད་སྒྲིབ་པ་ཅན་ཡིན་པ་ཤེས་ཀྱི་ཡོད་དམ། ཁྱེད་ཀྱིས་ཇི་ལྟར་ཤེས་ཀྱི་འདུག དེ་མི་
གང་ཞིག་གིས་ཁྱེད་སྒྲིབ་པ་ཅན་རེད་ཟེར་བ་དེ་ཤེས་པའི་རྒྱུ་མཚན་གཅིག་པུའི་རེད་དམ།
ཁྱད་པར་དེ་ཤེས་ཀྱི་ཨེ་འདུག མི་གཞན་ཞིག་གིས་ཁྱེད་གྲོད་ཁོག་ལྟོགས་འདུག་ཟེར་བ་
དེ་དང༌། ཁྱེད་ཀྱིས་ཁྱེད་གྲོད་ཁོག་ལྟོགས་པ་ཤེས་པ་དེ་གཉིས་པོ་ནི་གཏན་ནས་མི་འདྲ།
སྐད་ཆ་འདི་གཉིས་ནི་ཐ་དད་རེད། མ་རེད་དམ། དེ་བཞིན་མི་གཞན་ཞིག་གིས་མི་བཤད་
པར། ཁྱེད་ཀྱིས་ཁྱེད་རང་ཧིན་རྡུ་བ་ཞིག་དང་ཁ་ཆེ་བ་ཞིག་གི་ངོར་སྒྲིབ་སྡོད་ཡོད་པ་ཤེས་
ཀྱི་ཨེ་ཡོད། ཁྱེད་རང་ཉིད་ཀྱིས་དེ་ཤེས་ཀྱི་ཡོད་དམ།
ད་ངས་ཁྱེད་ལ་དྲི་བ་ཞིག་དྲི་རྒྱུ་ཡིན་པས། ཁྱེད་ཀྱིས་དེར་ལན་མ་འདེབས་གོང་ལ་
བར་གསེང་ཞིག་ཡོད་མེད་ལྟོས་དང༌། ཤེས་སོང་ངམ། ད་ལྟ་སེམས་ཚོར་དྲག་པོ་དང་
ཕྱོགས་ལྷུང་མེད་པར་རྟོག་ཞིབ་གྱིས། བསམ་བློ་རྣལ་མར་ཐོངས། ངའི་དྲི་བ་ནི་ཁྱེད་
ཀྱིས་མི་གཞན་གྱིས་མི་བཤད་པར་རང་ཉིད་སྒྲིབ་ཅན་ཡིན་པར་ཤེས་རྟོགས་འདུག་གམ།
ཤེས་རྟོགས་འདུག་གམ། དེ་ནི་ཧ་ཅང་ཁག་པོ་མིན། ཁྱེད་ཀྱིས་ཤེས་ཚོར་ཡོད་པ་ཞེས་
པའི་དོན་ཤེས་ཀྱི་ཨེ་ཡོད། ཁྱེད་ཀྱི་མཐེ་བོང་ལ་ན་ཟུག་གཅིག་བཏང་སྐབས་མི་གཞན་སུ་
གང་གིས་བཤད་མི་དགོས་པར་ཁྱེད་ཀྱིས་ན་ཟུག་བཏང་བ་ཤེས་ཚོར་ཐུབ་ཀྱི་ཡོད། ཁྱེད་
ཀྱིས་དེ་ཤེས་ཀྱི་རེད། དེས་ན་དེ་བཞིན་ཁྱེད་ཀྱིས་རང་ཉིད་ཧིན་རྡུ་ཡིན་བསམ་པ་དང༌།
འདི་ལ་ཡིད་ཆེས་བྱེད་པ། ཕ་གེ་ལ་ཡིད་ཆེས་མི་བྱེད་པ། ཁྱེད་ལྷ་ཁང་དུ་ངེས་པར་དུ་
འགྲོ་དགོས་པ་དང༌། ཡང་ན་ལྷ་ཁང་དུ་ངེས་པར་དུ་འགྲོ་མི་ཉན་བསམ་པའི་སྒྲིབ་པ་དེས་
བསྒྲིབས་ཡོད་པ་ཤེས་ཀྱི་འདུག་གམ། ཁྱེད་ཀྱིས་དེ་ཤེས་ཚོར་ཨེ་འདུག
སློབ་ཕྲུག འདུག་ལགས།
ཀིཤ་ན་མུར་ཏི། ཁྱེད་ཀྱིས་ཤེས་ཚོར་འདུག་གམ། དེས་ན་ཁྱེད་ཀྱིས་ཁྱེད་སྒྲིབ་ཅན་ཡིན་
པར་ཤེས་ཚོར་ཡོད་ན། དེའི་རྗེས་ལ་གང་བྱེད་དགོས།
སློབ་ཕྲུགདེ་ནས་ངས་ང་སྒྲིབ་པ་ལས་གྲོལ་འདོད་མིན་བལྟ་རྒྱུ་ཡིན།
ཀིཤ་ན་མུར་ཏི། ཁྱེད་རང་སྒྲིབ་སྡོད་ཡོད་པ་དེ་ཁྱེད་ཀྱིས་ཤེས་ཚོར་ཟིན་པས། དེ་ནས་
གང་ཆགས་ཀྱི་རེད། དེས་ན་ངས་དྲི་རྒྱུ་ལ་སྒྲིབ་པ་ལ་སྐྱོན་ཆ་གང་ཡོད། ང་ཧིན་རྡུ་ཞིག་
གི་རྣམ་པར་སྒྲིབ་ཡོད་པ་དང༌། ཁྱེད་ཁ་ཆེ་ཞིག་གི་རྣམ་པར་སྒྲིབ་ཡོད་ན། ཤེས་སོང་
ངམ། དེ་ནས་གང་ཆགས་ཀྱི་རེད། ང་གཉིས་སྲང་ལམ་གཅིག་ཏུ་སྡོད་ཡོད་སྲིད། འོན་
ཀྱང་ང་ང་རང་གི་ཡིད་ཆེས་དང་མཁྲེགས་ལྟ། ཁྱེད་རང་ཁྱེད་རང་གི་ཡིད་ཆེས་དང་
མཁྲེགས་ལྟ་ཡིས་སྒྲིབ་པའི་རྐྱེན་གྱིས་ང་གཉིས་སྲང་ལམ་དེར་ཐུག་ན་ཡང་ཕན་ཚུན་ཁ་
ཁ་སོ་སོར་རེད། མ་རེད་དམ། དེར་བརྟེན་གང་དུ་དབྱེ་འབྱེད་ཡོད་ན་དེར་འཁྲུག་རྩོད་
ཡོད་ངེས། གང་དུ་ཆབ་སྲིད་དང་། དཔལ་འབྱོར། སྤྱི་ཚོགས། རྒྱལ་ཁབ་བཅས་ཀྱི་ཁ་
ཐོར་ཡོད་ན་དེར་འཁྲུག་རྩོད་ཡོད་ངེས། དེས་ན་སྒྲིབ་པ་ནི་ཁ་བྲལ་གྱི་རྒྱུ་རྐྱེན་ཡིན། དེའི་
ཕྱིར་འཛམ་གླིང་འདིར་ཞི་བདེ་ལྷིང་འཇགས་ངང་འཚོ་སྡོད་བྱེད་པའི་ཆེད། ང་ཚོ་སྒྲིབ་པ་
ལས་གྲོལ་བར་བྱས་ཏེ་ཁ་ཆེ་དང་ཧིན་རྡུ་བྱ་རྒྱུ་དོར་དགོས། འདི་ནི་ཤེས་རབ་སྐྱེད་པའི་
གྲོགས་ཏེ་མི་གང་ཞིག་སྒྲིབ་པ་ཅན་ཡིན་པའི་ཤེས་རྟོགས་དང༌། སྒྲིབ་པ་དེ་དག་གི་
རྐྱེན་གྱིས་འཛམ་གླིང་འདིའི་ནང་རྒྱལ་ཁབ་དང་སྐད་རིགས་སོགས་ཀྱི་དབྱེ་འབྱེད་བཟོ་
མིན་དང་། གང་དུ་ཁ་ཐོར་ཡོད་ན་དེར་རྩོད་རྙོག་ཡོད་པ་ཤེས་ཐུབ། ཁྱེད་ཀྱིས་འདི་ནམ་
མཐོང་བ་དང་། ཁྱེད་ཀྱིས་ཁྱེད་ནམ་སྒྲིབ་པ་ཅན་ཡིན་པ་ཤེས་ཚོར་བྱུང་བ་ན། དེ་ནི་རྣམ་
དཔྱོད་ཀྱི་བྱ་བ་རེད། དེ་རིང་བཤད་རྒྱུ་དེ་ཙམ་ཡིན། ཁྱེད་ཀྱིས་ད་དུང་དྲི་བ་འདྲི་དགོས་
ཡོད་དམ།
སློབ་ཕྲུག ཕྱོགས་ལྷུང་ལས་ཇི་ལྟར་གྲོལ་ཐུབ།
ཀིཤ་ན་མུར་ཏི། ཁྱེད་ཀྱིས་“ཇི་ལྟར་”ཞེས་འདྲི་དུས་ཚིག་དེའི་དོན་གང་རེད། ང་གནས་
འདི་ནས་ཇི་ལྟར་ཡར་ལངས་དགོས། ངས་གང་བྱེད་དགོས་པ་དེ་ནི་ང་ཡར་ལངས་རྒྱུ་དེ་
རེད། ངས་ནམ་ཡང་ང་ཇི་ལྟར་ཡར་ལངས་དགོས་རེད་དམ་ཞེས་འདྲི་ཡི་མེད། ཁྱེད་ཀྱིས་
རྣམ་དཔྱོད་བེད་སྤྱོད་བཏང་དགོས། ཕྱོགས་སུ་མ་ལྷུང༌། ཐོག་མར་ཁྱེད་ཕྱོགས་ལྷུང་ཡིན་
པ་ཤེས་ཚོར་དགོས། མི་གཞན་གྱིས་ཁྱེད་ཕྱོགས་ལྷུང་རེད་ཅེས་བཤད་པ་དེར་ཆ་འཇོག་
བྱ་རྒྱུ་མེད། ཁོང་ཚོ་ཕྱོགས་ལྷུང་རེད། དེར་བརྟེན་ཁོང་ཚོས་ཁྱེད་ཕྱོགས་ལྷུང་ཡིན་པའི་
སྐོར་གང་བཤད་པར་སུན་སྣང་སྐྱེ་མི་དགོས། དང་པོར་རང་ཉིད་ཕྱོགས་ལྷུང་ཡིན་པ་ཤེས་
ཚོར་དགོས། ཕྱོགས་ལྷུང་གིས་གང་བྱེད་ཀྱི་ཡོད་པ་ཁྱེད་ཀྱིས་མཐོང་གསལ་ལྟར། དེས
མི་རྣམས་ཁ་ཐོར་བཏང་གི་ཡོད། དེའི་ཕྱིར་ཁྱེད་ཀྱིས་ཤེས་གསལ་ལྟར་སེམས་དེ་ཡིན་
གཅིག་ཕྱོགས་ལྷུང་ལས་གྲོལ་ཐུབ་པའི་ནུས་པ་དང་ལྡན་པར་ངེས་པར་དུ་རྣམ་དཔྱོད་ཀྱི་
བྱ་བ་དགོས་པ་ལས། “ཇི་ལྟར་”ཞེས་དྲི་རྒྱུ་དེ་མིན། གང་ཡིན་ཞེ་ན་དེ་ནི་ལམ་ལུགས་
དང་ཐབས་ལམ་ཞིག་ཡིན། ཁྱེད་ཀྱི་སེམས་པ་དེ་ཕྱོགས་ལྷུང་ལས་གྲོལ་ཐུབ་མིན་རྟོག་
ཞིབ་གྱིས། དེའི་ནང་གང་ཚུད་ཡོད་མེད་ལྟོས། ཅིའི་ཕྱིར་ཁྱེད་ཕྱོགས་ལྷུང་རེད། གང་
ཡིན་ཞེ་ན་ཁྱེད་ཀྱི་འཆིང་བའི་ཆ་ཤས་ཤིག་ཕྱོགས་ལྷུང་ཆགས་རྒྱུ་ཡིན་ལ། ཕྱོགས་ལྷུང་
ལ་བདེ་སྣང་དང་དགའ་བ་ཆེན་པོ་ཡོད། དེས་ན་ཐོག་མར་ཤེས་རྟོགས་གྱིས། ས་གཞིའི་
མཛེས་སྡུག་ཤེས་རྟོགས་དང༌། ཤིང་སྡོང༌། དེའི་ཚོན་མདོག གྲིབ་ནག འོད་སྣང་གི་
ཟབ་ཚད། འགུལ་བཞིན་པའི་ཤིང་སྡོང་རྣམས་ཤེས་རྟོགས་བྱེད་དགོས། བྱ་བྱིའུ་ལ་བལྟ་
རྒྱུ་དང༌། ཁྱེད་ཀྱི་ཉེ་འཁོར་ཡོད་ཚད་ཤེས་རྟོགས་གྱིས། དེ་ནས་རིམ་གྱིས་ནང་ལ་
འཛུལ། འཚོལ་ཞིབ་ཀྱིས་རང་ཉིད་ཤེས་རྟོགས་གྱིས། ཁྱེད་ཀྱིས་རང་གི་གྲོགས་པོ་རྣམས་
ལ་འབྲེལ་འདྲིས་ཀྱི་ཡ་ལན་ཇི་ལྟར་བྱེད་མིན་ཤེས་རྟོགས་བྱེད་དགོས། འདི་ཐམས་ཅད་
ཀྱིས་རྣམ་དཔྱོད་སྐྱེད་ཀྱི་ཡོད། དེ་རིང་ཞོགས་པར་དེ་ཙམ་གྱིས་འགྲིག་གི་མ་རེད་དམ།
དེ་ནས་ང་ཚོས་གཞན་ཞིག་བྱ།
ཐོག་མར་ཡོངས་སུ་ཁུ་སིམ་པོ་དང་བདེ་ལྷོད་སྡོད། ཆེས་ཁུ་སིམ་པོ་དང་ལྷོད་ལྷོད་
བྱས་ཏེ་སྡོད་དང༌། ངས་ཁྱེད་ཅག་ལ་ཇི་ལྟར་བྱེད་དགོས་མིན་སྟོན་ཆོག ད་ཤིང་སྡོང་
དང༌། རི། རིའི་བཀོད་པ་རྣམས་ལ་ལྟོས་དང༌། དེ་དག་གི་ཚོན་མདོག་གི་སྤུས་ཚད་
ལ་བལྟས་ཏེ་རྟོག་ཞིབ་གྱིས། ང་ལ་མ་ཉོན། ཕ་གེ་ཤིང་སྡོང་སེར་པོ་དང༌། ད་ཏྲིག་ཤིང་
སྡོང་(bougainvillea)རྣམས་ལ་ལྟོས། སེམས་ཀྱིས་མ་ལྟ་བར་ཁྱེད་ཚོས་མིག་གིས་
ལྟོས། ཚོན་མདོག་དང་། ས་གཞིའི་བཀོད་པ། རིའི་བཀོད་པ། བྲག གྲིབ་ནག་རྣམས་ལ་
བལྟས་རྗེས། དེ་ནས་ཕྱི་ནས་ནང་ལ་བསྐྱོད་དེ་མིག་ཟུང་ཚུམས། མིག་ཟུང་རྦད་དེ་ཚུམས།
ཕྱིའི་དངོས་པོ་རྣམས་ལ་བལྟས་ཚར་བས་ན། ད་མིག་བཙུམས་ཏེ་རང་གི་ནང་ལོགས་ལ་
གང་འབྱུང་བཞིན་ཡོད་མེད་ལ་ལྟོས། ཁྱེད་ཚོའི་ནང་ལོགས་ལ་གང་འབྱུང་གི་ཡོད་མེད་
རྟོག་ཞིབ་གྱིས། བསམ་བློ་མ་བཏང༌། རྟོག་ཞིབ་གྱིས། མིག་རིལ་དག་འགུལ་སྐྱོད་མ་
བཏང་པར་ཁུ་སིམ་ཞོག གང་ཡིན་ཞེ་ན་ད་ཆ་བལྟ་རྒྱུ་གང་ཡང་མེད། ཁྱེད་ཚོས་ཉེ་འཁོར་
གྱི་བྱ་དངོས་ལ་བལྟས་ཟིན་ནས། ད་ལྟ་རང་གི་སེམས་ནང་གང་འབྱུང་གི་ཡོད་མེད་ལྟ་
བཞིན་པ་རེད། དེས་ན་ཁྱེད་ཚོས་སེམས་ནང་གང་འབྱུང་བཞིན་ཡོད་མེད་ལྟ་བ་ལ་ནང་
ལོགས་ཧ་ཅང་ཁུ་སིམ་དགོས། འདི་བྱེད་དུས་རང་ཉིད་གང་ཆགས་ཀྱི་ཡོད་པ་ཤེས་ཀྱི་
འདུག་གམ། ཧ་ཅང་ཚོར་སྐྱེན་པོ་ཆགས་ཀྱི་ཡོད་ལ། ཕྱི་ནང་གི་བྱ་དངོས་རྣམས་ལ་
ཧ་ཅང་བག་ཡོད་ཆགས་ཀྱི་ཡོད། དེ་ནས་ཁྱེད་ཚོས་ཕྱི་རོལ་ནི་ནང་ལོགས་ཡིན་པ་དང༌།
རྟོག་ཞིབ་པ་ནི་རྟོག་བྱ་ཡིན་པར་ཤེས་རྟོགས་ཐུབ།

བཞི་བ། རང་དབང་དང་གོ་རིམ།
On Freedom and Order

དེ་རིང་ཞོགས་ལྗོངས་འདི་ཡིད་དུ་འོང་བ་འདུག མི་འདུག་གམ། བསིལ་པོ་དང༌།
ཁམས་གཙང་མ། རྩྭ་རྩེར་ཟིལ་པས་ཁེངས་ཤིང་བྱ་བྱིའུ་དག་གིས་གླུ་ལེན་བཞིན་འདུག
ངས་ཁྱེད་ཚོས་ཀྱང་སྒེའུ་ཁུང་གི་ཕྱི་རོལ་དུ་ཡོད་པའི་གཡའ་དག་པའི་གནམ་སྔོན་
དང་། དྭངས་པའི་གྲིབ་ནག དྲི་མེད་ཀྱི་མཁའ་རླུང་། བྱ་བྱིའུ། ལྗོན་ཤིང་། དགའ་བའི་ཅ་
ཅོ་སྒྲོག་པའི་ས་གཞི་རྣམས་ལ་ལྟ་ཉན་བྱས་ཏེ་ང་ནང་བཞིན་དེ་རིང་ཞོགས་པ་སྐྱིད་པོ་བྱུང་
ཡོད་པའི་རེ་བ་ཡོད། ངས་ཁྱེད་ཚོས་ཀྱང་ཉན་ཡོད་པའི་རེ་བ་ཡོད།
དེ་རིང་ཞོགས་པར་ངས་ང་ཚོ་ཚང་མས་ངེས་པར་དུ་ཤེས་རྟོགས་དགོས་པའི་གནས་
དོན་ཞིག་གི་སྐོར་ལ་བཤད་འདོད་བྱུང༌། གནས་དོན་ཞིག་ཤེས་རྟོགས་འབྱུང་བར་ཁྱེད་
ཚོས་བྱ་བྱིའུ་དེ་དག་ལ་ཉན་པ་བཞིན་ཉན་དགོས། གལ་ཏེ་ཁྱེད་ཚོས་བྱིའུ་གླུ་སྒྲ་དྭངས་
མ་དེ་ཐོས་ཀྱི་ཡོད་ན། ངེས་པར་དུ་ཧ་ཅང་ཐག་ཉེ་དང་དོ་སྣང་ཆེན་པོའི་ཐོག་ནས་ཉན་
དགོས་ལ། ངེས་པར་དུ་བྱིའི་སྒྲ་དབྱངས་རེ་རེ་དང༌། སྐད་གདངས་ཀྱི་འགུལ་སྐྱོད་
རེ་རེ་བཞིན་ཉན་ནས་ཇི་ཙམ་ཟབ་པོ་དང་རྒྱང་རིང་དུ་སླེབས་མིན་ལྟ་དགོས། གལ་ཏེ་ཇི་
ལྟར་ཉན་དགོས་མིན་ཤེས་ན། གནས་དོན་ཆེན་པོ་ཞིག་སློབ་ཐུབ། ཉན་རྒྱུ་ནི་མི་ཚེའི་
ནང་གི་གནས་དོན་གཞན་གང་ལས་ཀྱང་གལ་ཆེ་བ་ཡིན། ཉན་སྟངས་ཤེས་པ་ལ་དོ་སྣང་
ཤིན་ཏུ་ཆེན་པོ་བྱེད་དགོས། གལ་ཏེ་ཁྱེད་ཚོའི་སེམས་དང༌། བསམ་བློ། སྙིང་བཅས་
ཀྱིས་གནས་དོན་གཞན་གྱི་སྐོར་ལ་བསམ་བློ་འཁོར་བ་དང་། གནས་དོན་གཞན་གྱི་སྐོར་
ལ་ཚོར་སྣང་སྐྱེ་བཞིན་སྡོད་ཡོད་ན། ཁྱེད་ཚོས་བྱ་བྱིའུ་རྣམས་ལ་ཉན་མི་ཐུབ། དེས་ན།
ཉན་རྒྱུ་ལ་དོ་སྣང་ཡོངས་རྫོགས་སྤྲོད་དགོས། བྱིའུ་ཞིག་ལ་ལྟ་ཞིབ་བྱེད་པའི་དུས་བྱ་སྒྲོ་
དང་། སྤུ་མདོག མཆུ་ཏོ། བྱིའུ་དེའི་ཆེ་ཆུང༌། ཡིད་དུ་འོང་བའི་བཟོ་ལྟ་རྣམས་ལ་ལྟ་
བཞིན་ཡོད་ན། ཁྱེད་ཚོས་རང་གི་སྙིང་དང་། སེམས། ལུས་སོགས་ཁྱེད་ལ་ཡོད་ཚད་
རྟོག་ཞིབ་བྱེད་པར་གཏོད་ཀྱི་ཡོད། དེ་ནས་ཁྱེད་ཅག་བྱིའུ་དེའི་ཆ་ཤས་ཤིག་ཏུ་འགྱུར་
འགྲོ་ལ། ཁྱེད་ཚོས་ངོ་མ་དེའི་དགའ་བ་མྱོང་ངེས། དེར་བརྟེན། དེ་བཞིན་དེ་རིང་ཞོགས་
པར་ང་ཚོས་གང་གི་སྐོར་བཤད་པ་དེ་ལ་ངེས་པར་དུ་དང་ལེན་བྱེད་པའམ་མི་བྱེད་པའི་
སྐད་ཆ་གང་ཡང་མེད་པར་ཉན་རོགས། ཁྱེད་ཚོས་ཉན་རྒྱུ་རང་ལ་དོ་སྣང་ཕྲོད།
ཁྱེད་ཚོས་ནམ་ཡང་ཆུ་བོའི་འགྲམ་ལ་བསྡད་དེ་ཆུ་རྒྱུག་སར་བལྟས་མྱོང་ཡོད་དམ།
ཆུ་དེ་ལ་གང་ཡང་བྱ་རྒྱུ་མེད། ཆུ་བོ་དེར་ཆུ་དྭངས་མ་དང༌། ལོ་མ་སྐམ་པོ། ཤིང་གི་
ཡལ་ག་རྣམས་ཡོད། ཁྱེད་ཚོས་ཆུ་དེའི་ནང་དུད་འགྲོ་ཤི་རོ་སྤུར་བ་མཐོང་། ཁྱེད་ཚོས་
དེ་ཚང་མ་ལ་རྟོག་ཞིབ་བྱེད་ཀྱི་ཡོད། མ་ཟད་ཁྱེད་ཚོས་ཆུའི་འགུལ་སྐྱོད་དང་། ཆུའི་
དྭངས་གཙང་། ཆུ་རླབས་མྱུར་པོ། ཆུས་ཡོངས་སུ་ཁེངས་པ་རྣམས་མཐོང་གི་ཡོད། འོན་
ཀྱང་ཅི་ཡང་བྱ་རྒྱུ་མེད།རྟོག་ཞིབ་བྱེད་ཅིང་ཆུ་དེ་རྒྱུག་བཅུག་དགོས། དེར་བརྟེན། དེ་ནང་
བཞིན་དེ་རིང་ཞོགས་པར་ངས་ཅིའི་སྐོར་བཤད་འདོད་པ་དེ་ལ་ཉོན།
གོ་རིམ་མེད་ན་རང་དབང་གནས་མི་ཐུབ། དེ་གཉིས་པོ་མཉམ་དུ་འགྲོ་དགོས། གལ་
སྲིད་ཁྱེད་ཚོ་ལ་གོ་རིམ་མེད་ན་རང་དབང་ཐོབ་མི་ཐུབ། དེ་གཉིས་པོ་ནི་ཁ་བྲལ་དུ་མེད་
པ་ཡིན། གལ་ཏེ་ཁྱེད་ཚོས་་་ངས་རང་ཉིད་གང་འདོད་པ་དེ་བྱ་རྒྱུ་ཡིན། ང་ནམ་ཟ་འདོད་
ན་ཟ་ཁར་འགྲོ་རྒྱུ་ཡིན། ང་འདོད་པ་ཡོད་དུས་འཛིན་གྲྭར་ཡོང་རྒྱུ་ཡིན།”ཞེས་བཤད་
ན། ཁྱེད་ཚོས་གོ་རིམ་མེད་པ་བཟོ་ཡི་ཡོད། མི་གཞན་རྣམས་ཀྱི་འདོད་མོས་གང་ཡོད་
ལ་བསམ་ཤེས་བྱེད་དགོས་ཀྱི་རེད། ལས་དོན་ཚགས་ཚུད་བྱེད་པ་ལ་དུས་ཐོག་སླེབས་
དགོས། གལ་སྲིད་ང་དེ་རིང་ཞོགས་པར་སྐར་མ་བཅུ་རྗེས་ལུས་ཐེབས་ཡོད་ན། ཁྱེད་
ཅག་སྒུག་དགོས་པ་བཟོས་པ་རེད། དེའི་ཕྱིར་ངས་བསམ་ཞིབ་བྱེད་དགོས་ཀྱི་རེད། ངས་
མི་གཞན་རྣམས་ལ་བསམ་བློ་བཏང་དགོས། ངས་ཚུལ་མཐུན་དང༌། བསམ་ཞིབ། མི་
གཞན་གྱི་དོན་ལ་སེམས་ཁུར་བྱེད་དགོས་པ་ཆགས་ཡོད། གཞན་གྱི་དོན་དུ་བསམ་ཞིབ་
དང་། བསམ་ཤེས། རྟོག་ཞིབ་བྱེད་པ་ཡིན་ན། དེ་ནས་ཕྱི་ནང་གཉིས་ཀ་གོ་རིམ་འགྲིག་
པོ་གྱུར་ཏེ། གོ་རིམ་དེའི་བརྒྱུད་ནས་རང་དབང་འབྱུང་།
ཁྱེད་ཚོས་ཤེས་གསལ་ལྟར། འཛམ་གླིང་གང་སར་ཡོད་པའི་དམག་མི་རྣམས་ལ་
ཉིན་ལྟར་དམག་སྦྱོང་བྱེད་བཅུག་གི་ཡོད། ཁོང་ཚོ་ལ་གང་བྱེད་དགོས་མིན་དང་བང་
བསྒྲིགས་ཏེ་འགྲོ་སྟངས་རྣམས་སློབ་ཀྱི་ཡོད། ཁོང་ཚོས་བཀའ་ལ་ཐེ་ཚོམ་མེད་པར་
བརྩི་འཇོག་བྱེད་ཀྱི་ཡོད། ཁྱེད་ཚོས་དེས་མི་ལ་གང་འབྱུང་གི་ཡོད་པ་ཤེས་ཀྱི་ཡོད་དམ།
ཁྱེད་ཚོ་ལ་གང་བྱེད་དགོས་པ་དང༌། གང་བསམ་བློ་བཏང་དགོས་མིན། བཀའ་ལ་བརྩི་
སྲུང་ཇི་ལྟར་བྱེད་དགོས་མིན། རྗེས་སུ་འབྲངས་སྟངས་རྣམས་བཤད་དུས། དེས་ཁྱེད་ཚོ་
ལ་གང་འབྱུང་གི་ཡོད་པ་ཤེས་ཀྱི་ཡོད་དམ། ཁྱེད་ཚོའི་སེམས་པ་ཉོབ་པོ་དང་། གསར་
གཏོད་དང༌། གྲུང་པོ་མེད་པར་ཆགས་འགྲོ་ཡི་ཡོད། ཕྱི་ལོགས་ནས་ཁྲིམས་ཀྱིས་སྐུལ་
འདེད་གཏང་རྒྱུ་དེས་སེམས་གླེན་པ་བཟོ་ལ། སྟབས་བསྟུན་དང་ལད་ཟློས་བྱེད་དགོས་
པ་བཟོ་རྒྱུ་རེད། འོན་ཀྱང་། གལ་སྲིད་ཁྱེད་ཚོས་རྟོག་ཞིབ་དང་། ཉན་རྒྱུ། བསམ་ཞིབ་
དང་བསམ་ཡོད་ཀྱི་ཐོག་ནས་རང་གིས་རང་ལ་ཁྲིམས་བཟོ་བ་ཡིན་ན། དེ་འདྲའི་རྟོག་
ཞིབ་དང༌། ཉན་རྒྱུ། གཞན་ལ་བསམ་ཞིབ་བྱེད་པ་དེའི་བརྒྱུད་ནས་གོ་རིམ་འབྱུང་རྒྱུ་
རེད། གང་དུ་གོ་རིམ་ཡོད་ན་དེར་རྟག་ཏུ་རང་དབང་ཡོད། གལ་ཏེ་ཁྱེད་ཚོས་སྐད་ཅོར་
རྒྱབ་པ་དང་སྐད་ཆ་བཤད་བསྡད་ན། ཁྱེད་ཚོས་མི་གཞན་པས་གང་བཤད་པ་དེ་གོ་མི་
ཐུབ། འཇམ་ཐིང་ངེར་སྡོད་པ་དང༌། དོ་སྣང་ཡག་པོ་སྤྲོད་པའི་དུས་ཁོ་ནར་གསལ་པོར་
གོ་ཐུབ།
གལ་ཏེ་ཁྱེད་ཅག་ལ་རྟོག་ཞིབ་བྱ་རྒྱུའི་རང་དབང་དང༌། ཉན་རྒྱུའི་རང་དབང༌།
གཞན་གྱི་དོན་དུ་བསམ་ཞིབ་བྱ་རྒྱུའི་རང་དབང་སོགས་མེད་ན། ཁྱེད་ཚོ་ལ་གོ་རིམ་ཡོང་
མི་ཐུབ། འདི་འདྲའི་རང་དབང་དང་གོ་རིམ་གྱི་དཀའ་ངལ་འདི་ནི་མི་ཚེ་ནང་གི་དཀའ་
རྙོག་ཆེ་ཤོས་དང་ཛ་དྲག་ཆེ་ཤོས་ཤིག་ཆགས་ཡོད། འདི་ཧ་ཅང་མགོ་རྙོག་ཅན་གྱི་དཀའ་
ངལ་ཞིག་ཡིན། འདི་ལ་ཨང་རྩིས་དང༌། ས་ཁམས་རིག་པ། ལོ་རྒྱུས་རིག་པ་རྣམས་
ལས་ཀྱང་ལྷག་པའི་བསམ་གཞིགས་ཆེན་པོ་བྱེད་དགོས། གལ་སྲིད་ཁྱེད་ཚོ་ངོ་མར་རང་
དབང་ཅན་མིན་ན། ད་གཟོད་ནམ་ཡང་སྨིན་མི་ཐུབ་ལ། ནམ་ཡང་ཡག་པོ་ཆགས་མི་ཐུབ་
པ་མ་ཟད། མཛེས་སྡུག་གང་ཡང་མེད་པ་ཆགས་རྒྱུ་རེད། གལ་ཏེ་བྱིའུ་ལ་རང་དབང་མེད་
ན་འཕུར་མི་ཐུབ། གལ་ཏེ་ས་བོན་ལ་སྐྱེ་རྒྱུ་དང་སའི་སྒང་ལ་ཐོན་རྒྱུའི་རང་དབང་མེད་
ན་གསོན་མི་ཐུབ། མི་ཚུད་པའི་སྐྱེས་དངོས་ཡོད་ཚད་ལ་ངེས་པར་དུ་རང་དབང་དགོས།
འགྲོ་བ་མི་རྣམས་རང་དབང་ལ་འཇིགས་སྣང་སྐྱེ་ཡི་ཡོད། ཁོང་ཚོ་རང་དབང་འདོད་ཀྱི་
མི་མེད། བྱ་བྱིའུ་དང༌། ཆུ་བོ། ཤིང་སྡོང་སོགས་ཀུན་གྱིས་རང་དབང་རྩོད་ཀྱི་ཡོད་ལ།
རྣམས་ཀྱིས་ཀྱང་ངེས་པར་དུ་རང་དབང་རྩོད་དགོས། དེ་ཡང་ཕྱེད་ཀ་ཙམ་མིན་པར་ཆ་
ཚང་བ་ཞིག་དགོས། མི་ཞིག་གི་བསམ་ཚུལ་བཤད་རྒྱུ་དང༌། གང་བྱེད་འདོད་པ་རྣམས་
བྱ་རྒྱུའི་རང་དབང་དང་རང་བཙན་ནི་མི་ཚེ་ནང་གི་གལ་གནད་ཆེ་ཤོས་ཤིག་ཡིན། ཁོང་
ཁྲོ་དང༌། ཕྲག་དོག གཏུམ་སྤྱོད། གདུག་རྩུབ་བཅས་ལས་ངོ་མར་རང་དབང་ཐོབ་པ་བྱ་
རྒྱུ་དང༌། ངོ་མར་སོ་སོའི་ནང་སེམས་ཀྱི་རང་དབང་ཐོབ་པར་བྱ་རྒྱུ་དེ་ནི་དཀའ་ངལ་ཆེ་
ཤོས་ཤིག་དང་ཉེན་ཁ་ཆེ་ཤོས་ཤིག་ཡིན།
ཁྱེད་ཚོས་དགོས་འདུན་བཏོན་པ་གཅིག་པུས་རང་དབང་ཐོབ་མི་ཐུབ། ཁྱེད་ཚོས་“ང་
སོ་སོའི་གང་འདོད་པ་དེ་བྱེད་པའི་རང་དབང་ཆགས་རྒྱུ་རེད།”ཅེས་བཤད་རྒྱུ་མེད། གང་
ཡིན་ཞེ་ན་རང་དབང་ཆགས་འདོད་མཁན་མི་གཞན་ཡང་ཡོད། ཁོང་ཚོ་ལ་ཡང་སོ་སོའི་
ཚོར་བ་བཤད་རྒྱུ་དང་རེ་བ་བསྒྲུབ་རྒྱུའི་འདོད་པ་ཡོད། མི་ཐམས་ཅད་རང་དབང་ཆགས་
འདོད་ཡོད། འོན་ཀྱང་། ད་དུང་ཁོང་ཚོས་རང་གིས་རང་ལ་ཁོང་ཁྲོ་དང༌། གཏུམ་སྤྱོད།
མངོན་འདོད། འགྲན་བསྡུར་གྱི་རང་བཞིན་སོགས་སྟོན་འདོད་ཀྱི་ཡོད། དེར་བརྟེན་རྟག་ཏུ་
འཁྲུག་རྩོད་ཡོང་གི་ཡོད་རེད། ངས་གཅིག་བྱེད་འདོད་པ་དང་ཁྱེད་ཚོས་གཞན་ཞིག་བྱེད་
འདོད་པས་ང་ཚོ་འཁྲུག་རྩོད་ཤོར་གྱི་ཡོད། རང་དབང་ཞེས་པ་དེ་མི་ཞིག་གི་གང་འདོད་
པ་བྱ་རྒྱུ་དེ་མིན། གང་ཡིན་ཞེ་ན་མི་ནི་རང་བརྟེན་གྱིས་འཚོ་ཐུབ་ཀྱི་མེད། ཐ་ན་གྲྭ་པ་དང་
བྱ་བྲལ་བ་ཡིན་ན་ཡང་ཁོང་གི་གང་འདོད་ལྟར་བྱ་རྒྱུའི་རང་དབང་མེད། གང་ཡིན་ཞེ་ན།
ཁོང་གིས་རང་གི་འདོད་དོན་གྱི་ཆེད་དུ་འཐབ་རྩོད་དང་། རང་གིས་རང་ལ་རྒོལ་འཛིང༌།
རང་གི་སེམས་ཁོང་ན་རྩོད་གླེང་བཅས་བྱེད་དགོས་ཐུག་གི་ཡོད། རང་དབང་ཆགས་པ་
ལ་ཧ་ཅང་གི་རྣམ་དཔྱོད་དང༌། ཚོར་སྐྱེན་པོ། གོ་རྟོགས་བཅས་དགོས། མ་ཟད་རིག་
གཞུང་གང་ཡིན་མིན་ལ་མ་ལྟོས་པར་འགྲོ་བ་མི་ཐམས་ཅད་རང་དབང་ཆགས་རྒྱུ་ཧ་ཅང་
གལ་ཆེན་ཡིན། དེར་བརྟེན་ཁྱེད་ཚོས་ལྟོས་དང༌། གོ་རིམ་མེད་ན་རང་དབང་གནས་མི་
ཐུབ།
སློབ་ཕྲུག ཁྱེད་ཀྱིས་རང་དབང་ཆགས་པ་ལ་སྒྲིག་ཁྲིམས་མི་དགོས་པར་འདོད་ཀྱི་ཡོད་
དམ།
ཀིཤ་ན་མུར་ཏི། ངས་དོ་ནན་པོའི་ཐོག་ནས་གོ་རིམ་མེད་ན་ཁྱེད་ཅག་ལ་རང་དབང་ཐོབ་
མི་ཐུབ་པ་དང༌། གོ་རིམ་ནི་སྒྲིག་ཁྲིམས(discipline)ཡིན་པར་འགྲེལ་བརྗོད་བྱས་པ་
ཡིན། ངས་“སྒྲིག་ཁྲིམས་”ཞེས་པའི་ཚིག་དེ་བེད་སྤྱོད་བཏང་འདོད་ཀྱི་མི་འདུག གང་
ཡིན་ཞེ་ན། ཚིག་དེ་ལ་དོན་སྣ་ཚོགས་ཤིག་ཡོད། སྒྲིག་ཁྲིམས་ཞེས་པ་ནི་རྗེས་འབྲངས་
དང༌། ལད་ཟློས། ཉན་འཇོག་བཅས་བྱས་ཏེ་ཁྱེད་ཚོ་ལ་གང་བཤད་པ་བཞིན་བྱ་རྒྱུ་དེ་
རེད། མ་རེད་དམ། འོན་ཀྱང་གལ་ཏེ་ཁྱེད་ཅག་རང་དབང་ཆགས་འདོད་ཡོད་ན། དེ་ནས་
ངེས་པར་དུ་འགྲོ་བ་མི་ཚང་མར་ཆ་ཚང་བའི་རང་དབང་དགོས། དེ་མིན་ཁོང་ཚོ་འཚར་
ལོངས་འབྱུང་མི་ཐུབ་ལ། དོན་ངོ་མའི་འགྲོ་བ་མི་ཞིག་ཆགས་མི་ཐུབ། དེས་ན། རང་ཉིད་
ཀྱི་ཆེད་གོ་རིམ་ལྡན་པའི་དགོས་དོན་དང༌། དུས་ཚོད་སྟངས་འཛིན། ཕན་སེམས་ཅན།
གཏོང་ཕོད་ཅན། འཇིགས་པ་མེད་པ་བྱེད་པའི་དགོས་པ་ཅི་ཡོད་རྣམས་ཤེས་པ་བྱེད་
དགོས། དེ་ཐམས་ཅད་གསར་རྟོགས་བྱ་རྒྱུ་དེ་ནི་སྒྲིག་ཁྲིམས་ཡིན། དེས་གོ་རིམ་སྐྲུན་གྱི་
ཡོད། དེ་ཤེས་པ་ལ་དཔྱད་ཞིབ་བྱེད་དགོས་ལ། དཔྱད་ཞིབ་བྱེད་པ་ལ་ངེས་པར་དུ་རང་
དབང་ཅན་ཆགས་དགོས། གལ་ཏེ་ཁྱེད་ཚོ་གཞན་ལ་བསམ་ཤེས་ཅན་ཡིན་ན། གལ་
ཏེ་ཁྱེད་ཚོས་རྟོག་ཞིབ་བྱེད་ཀྱི་ཡོད་ན། ཉན་གྱི་ཡོད་ན། དེས་ན་ཁྱེད་ཚོ་རང་དབང་ཅན་
ཆགས་པ་བརྟེན་ཁྱེད་ཚོས་དུས་ཚོད་སྟངས་འཛིན་དང༌། འཛིན་གྲྭ་ལ་ཉིན་ལྟར་སླེབས་
རྒྱུ་རེད། སློབ་གཉེར་བྱ་རྒྱུ་རེད་ལ། ཁྱེད་ཚོ་ཆེས་གསོན་ཉམས་དོད་པོ་ཆགས་ཏེ་ལས་
དོན་ཚང་མ་ཏག་ཏག་བསྒྲུབ་རྒྱུ་རེད།
སློབ་ཕྲུག ཁྱེད་ཀྱིས་རང་དབང་ནི་མི་ལ་ཧ་ཅང་ཉེན་ཁ་ཅན་རེད་གསུང་གི་འདུག དེ་ཅིའི་
ཕྱིར་རེད།
ཀིཤ་ན་མུར་ཏི། རང་དབང་ཅིའི་ཕྱིར་ཉེན་ཁ་ཅན་རེད། ཁྱེད་ཀྱིས་སྤྱི་ཚོགས་གང་ཡིན་པ་
ཤེས་ཀྱི་ཨེ་ཡོད།
སློབ་ཕྲུག སྤྱི་ཚོགས་ནི་ང་ཚོ་ལ་གང་བྱེད་དགོས་པ་དང་གང་བྱེད་མི་དགོས་པ་ཤོད་
མཁན་གྱི་མིའི་ཚོགས་པ་ཆེན་པོ་ཞིག་ཡིན།
ཀིཤ་ན་མུར་ཏི། སྤྱི་ཚོགས་ནི་ཁྱེད་ཚོ་ལ་གང་བྱེད་དགོས་པ་དང་གང་བྱེད་མི་དགོས་པ་
ཤོད་མཁན་གྱི་མིའི་ཚོགས་པ་ཆེན་པོ་ཞིག་ཡིན། མ་ཟད་དེ་ནི་སྤྱི་ཚོགས་ཤིག་གི་རིག་
གཞུང་དང༌། ལུགས་སྲོལ། གོམས་གཤིས་ཏེ། དེ་ཡང་ཚོགས་པ། བཟང་སྤྱོད། སྤྱོད་
ལམ། མི་གནས་སའི་ཆོས་ལུགས་ཀྱི་སྒྲོམ་གཞི་བཅས་ཡིན་ལ། དེ་ལ་ཡོངས་གྲགས་
སུ་སྤྱི་ཚོགས་ཟེར། དེས་ན། གལ་ཏེ་སྤྱི་ཚོགས་དེའི་མི་སྒེར་རེ་རེ་ཡིས་རང་གི་འདོད་
པ་ལྟར་བྱེད་པ་ཡིན་ན། མི་དེ་སྤྱི་ཚོགས་དེ་ལ་ཉེན་ཁ་ཆགས་རྒྱུ་རེད། གལ་ཏེ་ཁྱེད་ཚོས་
སློབ་གྲྭ་འདིར་རང་ཉིད་གང་འདོད་ལྟར་བྱས་ན་གང་ཆགས་རྒྱུ་རེད། ཁྱེད་ཚོ་སློབ་མ་
གཞན་རྣམས་ལ་ཉེན་ཁ་ཆགས་རྒྱུ་རེད། མ་རེད་དམ། དེར་བརྟེན། ཡོངས་གྲགས་སུ་
མི་རྣམས་མི་གཞན་རང་དབང་ཆགས་འདོད་ཀྱི་མེད། བསམ་ཚུལ་ཙམ་མིན་པར་དོན་
ངོ་མར་ནང་སེམས་ཀྱི་འདོད་རྔམ་དང༌། མངོན་འདོད། ཕྲག་དོག གནོད་སེམས་བཅས་
ལས་གྲོལ་བའི་མི་དེ་མི་གཞན་རྣམས་ལ་ཉེན་ཁ་བརྩི་ཡི་ཡོད་རེད། གང་ཡིན་ཞེ་ན། ཁོང་
ནི་མི་དཀྱུས་མ་རྣམས་དང་གཏན་ནས་མི་འདྲ་བའི་རྒྱུ་མཚན་གྱིས་ཡིན། དེའི་ཕྱིར་སྤྱི་
ཚོགས་ཀྱིས་ཡང་ན་མི་དེ་གོང་དུ་བཀུར་རྒྱུ་རེད། ཡང་ན་ཁོང་གསད་རྒྱུ་རེད། ཡང་ན་
སྣང་མེད་དུ་གཞག་རྒྱུ་རེད།
སློབ་ཕྲུག ཁྱེད་ཀྱིས་ང་ཚོར་ངེས་པར་དུ་རང་དབང་དང་གོ་རིམ་དགོས་གསུངས་སོང་།
འོན་ཀྱང་། ང་ཚོས་དེ་ཇི་ལྟར་ཐོབ་པར་བྱེད་དགོས།
ཀིཤ་ན་མུར་ཏི། ཆེས་ཐོག་མར་དེ་ལ་ཁྱེད་ཁྱེད་རང་གི་ཕ་དང༌། ཨ་མ། ཁྱོ་ག དགེ་
རྒན་སོགས་གཞན་གང་ལ་ཡང་རག་ལས་རྒྱུ་མེད་ལ། མི་གཞན་ཞིག་གིས་ཁྱེད་ལ་རང་
དབང་དང་གོ་རིམ་སྤྲོད་པའི་རེ་འདོད་བྱ་རྒྱུ་མེད། ཁྱེད་རང་རང་གིས་བྱ་བ་དེ་འགྲུབ་
པ་བྱེད་དགོས། ཁྱེད་ཀྱིས་མི་གཞན་ལས་ཟས་དང༌། གོས། སྡོད་གནས་གསུམ་མ་
གཏོགས། གཞན་གང་ཡང་རེ་རྒྱུ་མེད་པ་དེ་ཤེས་དགོས་རྒྱུ་དང་པོ་དེ་ཡིན། ཁྱེད་ཀྱིས་
ཁྱེད་དགེ་རྒན་དང་ལྷ་སོགས་སུ་གང་ལ་ཡང་རེ་ལྟོས་བྱེད་ས་མེད། སུ་གང་གིས་ཁྱེད་ལ་
རང་དབང་དང་གོ་རིམ་སྤྲོད་མི་ཐུབ། དེའི་ཕྱིར། ཁྱེད་ཀྱིས་རང་ཉིད་གོ་རིམ་ལྡན་པ་ཞིག་
ཇི་ལྟར་བྱེད་དགོས་མིན་ཤེས་རྟོགས་བྱེད་དགོས། དེ་ཡང་ཁྱེད་ཀྱིས་རང་གི་ནང་ལོགས་
བཟང་སྤྱོད་སྐྱེད་པར་བྱེད་པའི་དགོས་དོན་ཅི་ཡོད་འཚོལ་ཞིབ་དང་ཤེས་རྟོགས་བྱེད་
དགོས། བཟང་སྤྱོད་ཅེ་ན་གང་ཡིན་ཤེས་ཀྱི་ཡོད་དམ། དེ་ཚུལ་མཐུན་དང་ཡ་རབས་བྱ་རྒྱུ་
རེད་དམ། བཟང་སྤྱོད་ནི་གོ་རིམ་ཡིན། དེས་ན་ཁྱེད་ཀྱིས་རང་ཉིད་བཟང་པོ་དང་། ཕན་
སེམས་ཅན། བསམ་ཤེས་ཅན་ཞིག་ཇི་ལྟར་བྱེད་དགོས་མིན་ཤེས་རྟོགས་བྱེད་དགོས། དེ་
ལྟ་བུའི་བསམ་ཤེས་དང་། རྟོག་ཞིབ་ཀྱི་བརྒྱུད་ནས་ཁྱེད་གོ་རིམ་ལྡན་པ་འགྱུར་བས་རང་
དབང་བསྐྱེད་རྒྱུ་རེད། ཁྱེད་ཀྱིས་གང་བྱེད་དགོས་པ་དང༌། སྒེའུ་ཁུང་ཕྱི་རོལ་དུ་ལྟ་མི་
ཉན་པ། དུས་ཚོད་སྟངས་འཛིན་བྱེད་དགོས་པ། ཕན་སེམས་ཅན་བྱེད་དགོས་པ་སོགས་
མི་གཞན་གྱིས་ཅི་བཤད་ལ་རག་ལས་ཏེ་སྡོད་ཡོད།འོན་ཀྱང༌། གལ་ཏེ་ཁྱེད་ཀྱིས་“ངས་
ལྟ་འདོད་དུས་སྒེའུ་ཁུང་ཕྱི་རོལ་དུ་བལྟ་རྒྱུ་ཡིན། འོན་ཀྱང་སློབ་སྦྱོང་བྱེད་པའི་སྐབས་ལ་
ངས་དཔེ་དེབ་ལ་བལྟ་རྒྱུ་ཡིན།”ཞེས་བཤད་ན། ཁྱེད་ཀྱིས་མི་གཞན་གྱིས་བཤད་མི་
དགོས་པར་རང་ཉིད་ཀྱི་ནང་ལ་གོ་རིམ་སྐྱེད་ཀྱི་ཡོད།
སློབ་ཕྲུག རང་དབང་ཆགས་ན་ཁེ་ཕན་གང་རག་རྒྱུ་རེད།
ཀིཤ་ན་མུར་ཏི། གང་ཡང་རག་རྒྱུ་མ་རེད། ཁྱེད་ཀྱིས་ཁེ་ཕན་གང་རག་གི་སྐད་ཆ་བཤད་
དུས། དོན་ངོ་མར་ཚོང་ཟོག་གི་སྐད་ཆའི་ཐོག་ནས་བསམ་བློ་བཏང་གི་ཡོད་རེད། མ་རེད་
དམ། ངས་ཁྱེད་ལ་འདི་སྤྲོད་ཆོག དེའི་ཚབ་ལ་ཁྱེད་ཀྱིས་ང་ལ་ཅ་དངོས་ཤིག་སྤྲོད་
རོགས། ང་ཁྱེད་ལ་ཕན་སེམས་ཅན་རེད། གང་ཡིན་ཞེ་ན་དེ་ང་ལ་ཁེ་ཕན་ཅན་ཆགས་
ཡོད། འོན་ཀྱང་དེ་ཕན་སེམས་མིན། དེས་ན། ཇི་སྲིད་བར་དུ་ང་ཚོས་ཁེ་ཕན་རག་རྒྱུའི་
བསམ་བློ་བཏང་ན། དེ་སྲིད་བར་དུ་རང་དབང་མེད། གལ་ཏེ་ཁྱེད་ཀྱིས་“གལ་ཏེ་ང་ལ་
རང་དབང་ཐོབ་ན། ངས་འདི་བྱེད་ཆོག་གི་རེད། ཕ་གེ་བྱེད་ཆོག་གི་རེད།”ཅེས་བཤད་
ན། དེ་རང་དབང་མ་རེད། དེས་ན། ཕན་ཐོགས་ཀྱི་སྐད་ཆ་བསམ་བློ་མ་བཏང་། ཇི་སྲིད་
བར་དུ་ང་ཚོས་ཕན་ཐོགས་ཀྱི་སྐད་ཆ་བསམ་བློ་བཏང་ན། དེ་སྲིད་བར་དུ་རང་དབང་གི་
དྲི་བ་གཏན་ནས་མེད། རང་དབང་ནི་སྐུལ་སློང་མེད་པའི་དུས་ཁོ་ནར་གནས་ཐུབ། མི་
ཞིག་གིས་ཁྱེད་ལ་ཟས་གོས་སྡོད་གནས་སོགས་སྤྲོད་པའི་རྒྱུ་མཚན་གྱིས་ཁྱེད་མི་དེར་
དགའ་ན། དེ་བརྩེ་སེམས་ངོ་མ་དེ་མིན།
ཁྱེད་ནམ་ཡང་ཁེར་རྐྱང་འགྲོ་ཡི་ཡོད་དམ། ཡང་ན་ཁྱེད་རྟག་ཏུ་མི་གཞན་དང་མཉམ་
དུ་འགྲོ་ཡི་ཡོད། ཁྱེད་ཧ་ཅང་ཆུང་ཆུང་ཡིན་དུས་ཐག་རིང་པོར་འགྲོ་དགོས་མ་རེད། གལ་
ཏེ་མཚམས་རེར་ཁྱེད་ཁེར་རྐྱང་དུ་འགྲོ་བ་ཡིན་ན། དེ་ནས་ཁྱེད་ཀྱིས་རང་གིས་གང་
བསམ་གྱི་ཡོད་མེད་དང༌། གང་ཚོར་གྱི་ཡོད་མེད། བཟང་སྤྱོད་ཅེ་ན་གང་ཡིན། ཁྱེད་གང་
ཆགས་འདོད་ཡོད་མེད་སོགས་ཀྱི་ཐོག་ནས་རང་ངོ་ཤེས་ཀྱི་ཡོད། ཁྱེད་ཀྱིས་རྟོག་ཞིབ་
གྱིས། གལ་ཏེ་ཁྱེད་རྟག་ཏུ་སྐད་ཆ་བཤད་སྡོད་པ་དང༌། གྲོགས་པོ་ཚོའི་མཉམ་དུ་འགྲོ་
སྡོད་པ། ཡང་ན་མི་མང་པོ་ཞིག་དང་མཉམ་དུ་འཁྱམ་བསྡད་ན། ཁྱེད་ཀྱིས་རང་ཉིད་ཀྱི་
སྐོར་ལ་རྒྱུས་ལོན་བྱེད་མི་ཐུབ། དེབ་མ་འཁྱེར་པར་ཤིང་སྡོང་ཞིག་གི་འོག་ཏུ་ཁྱེད་གཅིག
པུར་འཇམ་ཏིང་ངེར་བསྡད་དེ། རྒྱུ་སྐར་དང༌། དྭངས་གཙང་གི་ནམ་མཁའ། བྱ་བྱིའུ།
ལོ་མའི་བཟོ་ལྟ་རྣམས་ལ་ལྟོས་དང་། གྲིབ་ནག་ལ་རྟོག་ཞིབ་གྱིས་དང༌། མཁའ་དབྱིངས་
ན་འཕུར་བཞིན་པའི་བྱ་བྱིའུ་རྣམས་ལ་ལྟོས་དང༌། ཤིང་སྡོང་ཞིག་གི་འོག་ཏུ་རང་ཉིད་
གཅིག་པུར་འཇམ་ཐིང་ངེར་སྡོད་སྐབས། ཁྱེད་ཀྱིས་རང་ཉིད་ཀྱི་སེམས་པའི་བྱེད་ལས་
རྣམས་ཤེས་འགོ་ཚུགས་ཀྱི་ཡོད་ལ། དེ་ནི་འཛིན་གྲྭར་འགྲོ་བ་ཇི་བཞིན་གལ་གནད་ཆེན་
པོ་ཡིན།

ལྔ་པ། ཚོར་སྐྱེན་པོ།
On Sensitivity

ཁ་སང་སློབ་གྲྭ་འདིའི་དགེ་རྒན་རྣམས་ངའི་མཉམ་དུ་ཚོར་སྐྱེན་པོ་བྱ་རྒྱུ་དེ་གལ་ཆེན་
ཇི་ལྟར་ཡིན་མིན་དང༌། ལུས་ཚོར་སྐྱེན་པོ་དང་སེམས་ཚོར་སྐྱེན་པོ་དགོས་རྒྱུ་ཇི་ལྟར་
གལ་ཆེན་ཡིན་པའི་སྐོར་ལ་བགྲོ་གླེང་བྱས་པ་རེད། རང་ཉིད་སྡོད་སའི་ཁོར་ཡུག་དང༌།
རང་གི་བསམ་བློ་དང་ཚོར་བའི་འགུལ་སྐྱོད་རེ་རེ་བཞིན་གོ་རྟོགས་ཡོད་ལ་ཁྱོན་ཡོངས་
ནས་མཐུན་འདྲིས་ཅན་གྱི་འགྲོ་བ་མི་དེ་ནི་ཚོར་སྐྱེན་པོ་ཡིན། དེ་འདྲའི་ཚོར་སྐྱེན་པོ་དེ་ཇི་
ལྟར་འབྱུང་རྒྱུ་རེད། ཁ་གཏད་དང་ཤུགས་རྐྱེན་སོགས་གནས་དོན་ཡོད་ཚད་ལ་ངོ་མཚར་
ཆེན་པོའི་སྒོ་ནས་གསོན་ཉམས་དོད་པོ་ཆགས་ཐུབ་པར་ལུས་དང༌། ཚོར་བ་དང་། ཟབ་
ཅིང་ཡངས་པའི་བསམ་བློ་བཏང་ཐུབ་པའི་ནུས་ཤུགས་ཆ་ཚང་བ་ཞིག་ཇི་ལྟར་སྐྱེད་
ཐུབ། འཕྲུལ་ལས་རིག་རྩལ་གྱི་ཤེས་བྱ་དེ་གནད་ཆེ་ཤོས་བརྩི་ལ། དཔལ་འབྱོར་མཁོ་
སྒྲུབ་དང་། བཟོ་ལས་འཆར་འགོད་པ་དང༌། གློག་དཔྱད་རིག་པའི་མཁས་པ་ཞིག་བྱ་
རྒྱུ་དེ་དེ་འདྲའི་གལ་ཆེན་པོར་རློམ་པའི་འཛམ་གླིང་འདི་འདྲ་ཞིག་གི་ནང་དེ་འབྱུང་སྲིད་
དམ། ཚོར་སྐྱེན་པོ་བྱེད་ཐུབ་བམ། ཆབ་སྲིད་པ་དང་གློག་དཔྱད་རིག་པའི་མཁས་པ་ནི་
ཕུལ་བྱུང་མི་སྣ་ཆགས་ཀྱི་ཡོད། འོན་ཀྱང༌། ཁོང་ཚོས་ཆེས་གུ་དོག་པའི་མི་ཚེ་སྐྱེལ་གྱི་
ཡོད། ཁོང་ཚོ་ནི་ཁོག་རྒྱ་མེད་པའི་སྡུག་བསྔལ་ཅན་གྱི་མི་དེ་འདྲ་རེད། ཁོང་ཚོས་རང་
གིས་གཏན་འབེབས་ཁྱབ་ཚད་ཀྱི་འཛམ་གླིང་ཆུང་ཆུང་དེ་གཅིག་པུ་ལས་ཅི་ཡང་ཤེས་
ཀྱི་མེད།
འཕྲུལ་ལས་རིག་རྩལ་གྱི་ཤེས་བྱ་ཡིས་བཅིངས་པའི་མི་ཚེ་དེ་ནི་ཧ་ཅང་གུ་དོག་པོ་
དང་ཚད་གཞི་ངེས་ཅན་གྱི་མི་ཚེ་ཞིག་ཡིན། དེས་ཧ་ཅང་སྡུག་བསྔལ་དང་ཉམ་ཐག་པའི་
གནས་ལ་སྐྱེལ། འོན་ཀྱང་དྲི་བ་ངོ་མ་དེ་ནི་འཕྲུལ་ལས་རིག་རྩལ་གྱི་ཤེས་བྱ་བསླབ་རྒྱུ་
དང་། དཔལ་འབྱོར་ཏོག་ཙམ་གསག་རྒྱུའི་ལས་ཀ་སོགས་བྱེད་ཀྱི་བྱེད་ཀྱི་ད་དུང་འཛམ་
གླིང་འདིའི་ནང་ལ་ནུས་སྟོབས་དང་། ཁ་གསལ་དང༌། ཕུགས་བསམ་ལྡན་པའི་ཐོག་
ནས་འཚོ་གནས་བྱེད་ཐུབ་ཀྱི་རེད་དམ་ཞེས་པ་དེ་ཡིན། མི་ཚེ་ནི་ཉིན་མ་ཉིན་མར་ལས་
ཁུངས་ལ་འགྲོ་རྒྱུ་དེ་གཅིག་པུ་མིན། མི་ཚེ་ནི་ཁྱད་དུ་འཕགས་པའི་འགག་རྩ་དང་གལ་
ཆེན་ཡིན། དེའི་ཆེད་དུ་ཁྱེད་ངེས་པར་དུ་ཚོར་སྐྱེན་པོ་བྱ་རྒྱུ་དང༌། མཛེས་སྡུག་ལ་ཡི་
རངས་བྱེད་པའི་ཚོར་སྐྱེན་པོ་དགོས། ཁྱེད་ཀྱིས་ཤེས་གསལ་ལྟར་མཛེས་སྡུག་ནི་ཁྱད་
དུ་འཕགས་པ་ཞིག་ཡིན། ང་ཚོས་སྒེར་བདག་ཏུ་སྒྱུར་གྱི་ཡོད་ཀྱང་མཛེས་སྡུག་ནི་སྒེར་
བདག་གཏན་ནས་མིན། ང་ཚོས་སྐྲ་ལ་མེ་ཏོག་བཏགས། སཱ་རི་(Sari)ཡིད་དུ་འོང་བ་
གོན། སྟོད་ཐུང་དང་གོས་ཐུང་ཡིད་འོང་གོན་ནས་ལྟ་བཟོ་དོད་པོ་དང་མཛེས་པོ་གང་ཐུབ་
བཟོ་རྒྱུའི་འབད་རྩོལ་བྱེད་ཀྱི་ཡོད། དེ་ནི་ཚད་གཞི་ངེས་ཅན་གྱི་མཛེས་སྡུག་ཙམ་ཡིན།
ངས་ཁྱེད་ཀྱིས་གྱོས་ཆས་ཡིད་དུ་འོང་བ་མ་གོན་ཟེར་གྱི་མེད། འོན་ཀྱང༌། དེ་ཙམ་བྱེད་
པ་དེ་ནི་མཛེས་སྡུག་ལ་ཡི་རངས་ཤིག་མ་ཡིན། མཛེས་སྡུག་ལ་ཡི་རངས་ངོ་མ་དེ་ནི་ཤིང་
སྡོང་དང༌། རི་མོ། སྐུ་འདྲ་རྣམས་ལ་བལྟ་རྒྱུ། སྤྲིན་དང་ནམ་མཁའ། འཕུར་བཞིན་པའི་
བྱ་བྱིའུ་རྣམས་ལ་བལྟ་རྒྱུ། ཞོགས་པའི་རྒྱུ་སྐར་དང་རི་བོའི་རྒྱབ་ཀྱི་ཉི་ནུབ་ལ་བལྟ་རྒྱུ་དེ་
ཡིན། དེ་ལྟ་བུའི་དཔག་མེད་ཀྱི་མཛེས་སྡུག་དེ་མཐོང་བ་ལ། ང་ཚོས་ངེས་པར་དུ་མི་སྒེར་
གྱི་མི་ཚེ་ཆུང་ཆུང་དེ་ལས་རྒལ་དགོས།
ཁྱེད་ལ་དོ་དབྱིངས་ཡག་པོ་ཡོད་རྒྱུ་རེད། ཁྱེད་ཀྱིས་དོ་དབྱིངས་ཡག་པོ་ཞེས་པའི་གོ་
དོན་ཤེས་ཀྱི་ཡོད་དམ། དེ་ནི་ཚོན་མདོག་རྣམས་ཇི་ལྟར་བསྲེ་དགོས་མིན་དང་། ཚོས་
གཞི་མདོག་ངན་ཡོད་པ་རྣམས་ཇི་ལྟར་མི་གོན་ཚུལ། གཞན་སུ་ལ་ཡང་ཕོག་ཐུག་
བཏང་བའི་སྐད་ཆ་བཤད་མི་རུང་བའི་ཚུལ། བྱམས་བརྩེའི་ཚོར་བ་ཇི་ལྟར་མྱོང་ཚུལ།
ཁང་པའི་མཛེས་སྡུག་ལ་ལྟ་སྟངས། ཁྱེད་ཀྱི་ཉལ་ཁང་ནང་པར་རིས་མཛེས་པོ་ཇི་ལྟར་
སྦྱར་ཚུལ། ཆེ་ཆུང་འཚམས་པའི་ཉལ་ཁང་ཞིག་ཇི་ལྟར་དགོས་མིན་རྣམས་ཡིན། དེ་དག་
ཚང་མ་སྐེད་སྦྱོང་ཐུབ་པའི་དོ་དབྱིངས་ཡག་པོ་རྐྱང་རེད། འོན་ཀྱང༌། དོ་དབྱིངས་ཡག་
པོ་ཞེས་པ་ནི་མཛེས་སྡུག་ལ་ཡི་རངས་བྱ་རྒྱུ་དེ་མིན། མཛེས་སྡུག་ནི་ནམ་ཡང་སྒེར་
བདག་མིན།
མཛེས་སྡུག་སྒེར་བདག་ཏུ་སྒྱུར་དུས་བདག་འཛིན་ཆགས་རྒྱུ་རེད། རང་གཅེས་
འཛིན་ནི་སེམས་སྡུག་གི་འབྱུང་ཁུངས་ཡིན། ཁྱེད་ཀྱིས་ཤེས་གསལ་ལྟར་མི་ཕལ་ཆེ་བ་
འཛམ་གླིང་འདིར་བདེ་སྐྱིད་མེད། ཁོང་ཚོ་ལ་དཔལ་འབྱོར་དང༌། གོ་གནས། དབང་ཤེད་
བཅས་ཡོད་རེད། འོན་ཀྱང་དཔལ་འབྱོར་དང༌། གོ་གནས། དབང་ཤེད་རྣམས་ཕར་ཕུད་
ན། ཁྱེད་ཀྱིས་དེའི་འོག་ཏུ་ཧ་ཅང་བློ་རྒྱ་ཆུང་ཆུང་ཞིག་མཐོང་ཡོང་། ཁོང་ཚོའི་བློ་ཆུང་
དང༌། ཉམ་ཐག འཁྲུག་རྩོད། དཀའ་སྡུག་དྲག་པོ་དེ་དག་གི་འབྱུང་ཁུངས་ནི་ནག་ཉེས་
དང་འཇིགས་སྣང་གི་ཚོར་སྣང་ཞིག་ཡིན།
མཛེས་སྡུག་ལ་ཡི་རངས་བྱེད་སྟངས་ངོ་མ་དེ་ནི། “ཁྱེད"སྙམ་པའི་བསམ་བློ་དེ་མེད་
པའི་ཐོག་ནས་རི་བོ་ལ་ལྟ་བ་དང༌། ཡིད་དུ་འོང་བའི་ཤིང་སྡོང་ལ་ལྟ་བ། དེ་དག་ལ་རོལ་
མྱོང་བྱ་རྒྱུ། མི་གཞན་ལ་བདག་པ་ཡིན་སྲིད་ཀྱང་དེ་དག་ལ་བལྟ་རྒྱུ། ཆུ་བོ་རྒྱུག་སར་
བལྟ་རྒྱུ་དང་འགོ་ནས་མཇུག་བར་དེའི་མཉམ་དུ་བསྐྱོད་རྒྱུ། ཆུ་བོ་དེའི་མཛེས་སྡུག་
དང༌། ཟུངས་ཤུགས། མྱུར་ཚད་ཀྱི་ནང་དུ་ཐིམ་འགྲོ་རྒྱུ་དེ་ཡིན། འོན་ཀྱང་། གལ་ཏེ་
ཁྱེད་ཀྱིས་དབང་ཤེད་དང༌། དཔལ་འབྱོར། འཚོ་ལས་རྣམས་གཅིག་པུར་སེམས་ཁུར་
བྱས་ན། ཁྱེད་ཀྱིས་དེ་དག་ཚང་མ་བྱེད་མི་ཐུབ། དེ་ནི་མི་ཚེའི་ཆ་ཤས་ཙམ་ཞིག་རེད་ལ།
མི་ཚེའི་ཆ་ཤས་ཙམ་ཞིག་ལ་སེམས་ཁུར་བྱེད་པ་ནི་སེམས་ཚོར་སྐྱེན་ཕོ་མི་བྱེད་པ་ཡིན་
པས། དེས་བློ་ཆུང་དང་ཉམ་ཐག་པའི་མི་ཚེ་ཞིག་སྐྲུན། གནད་མེད་ཀྱི་མི་ཚེ་དེས་རྒྱུན་དུ་
རང་ཉིད་ཙམ་མིན་པར་མི་གཞན་ལ་ཡང་སྡུག་བསྔལ་དང་རྙོག་ཟིང་བཟོ་རྒྱུ་རེད། ངས་
བསླབ་བྱ་རྒྱབ་ཀྱི་མེད། འཚོ་གནས་ཀྱི་དངོས་ཡོད་གང་ཡིན་པ་དེ་བཤད་ཀྱི་ཡོད།
ཁྱེད་ཀྱི་དགེ་རྒན་རྣམས་ཀྱི་ལས་འགན་ནི་ཁྱེད་ཀྱི་སེམས་ཀྱི་ཆ་ཤས་ཙམ་གཅིག་པུར་
མིན་པར་ཆ་ཚང་བར་སློབ་གསོ་སྤྲད་རྒྱུ་དེ་ཡིན། ཁྱེད་ལ་སློབ་གསོ་སྤྲད་དེ་ཁྱེད་འཚོ་
གནས་ཀྱི་ཆུ་འཁོར་ཆུང་ངུ་དེའི་ནང་ལ་ཚུད་མི་འགྲོ་བར་མི་ཚེའི་ཆུ་བོའི་ཁྱོན་ལ་འཚོ་
གནས་ཐུབ་པར་བྱེད་དགོས། འདི་ནི་སློབ་གསོའི་བྱ་བ་ཆ་ཚང་བ་དེ་ཡིན། ཚད་ལྡན་གྱི་
སློབ་གསོ་དེས་ཁྱེད་ཀྱི་སེམས་རྒྱུད་ཡོངས་སུ་སྨིན་པ་དང་ཁྱེད་མི་ཆ་ཚང་བ་ཞིག་བསྐྲུན་
རྒྱུ་རེད། དེས་ཁྱེད་ཀྱི་སེམས་དང་སྙིང་ལ་མཛེས་སྡུག་ཤེས་རྟོགས་བྱེད་པའི་ཟབ་ཚད་
ཅིག་བསྐྱེད་རྒྱུ་རེད།
ཕལ་ཆེར་ཁྱེད་ཚོའི་ཁྲོད་ནས་བུ་མོ་ཚོ་ནར་སོན་ནས་གཉེན་སྒྲིག་བྱེད་པ་དང༌། བུ་ཚོ་
འཚོ་ལས་རག་སྟེ་དེ་གར་མཇུག་བསྒྲིལ་རྒྱུ་རེད། ངས་ཁྱེད་ཚོས་གཉེན་སྒྲིག་བྱ་རྒྱུ་ཡོད་
མ་རེད་ཟེར་གྱི་མེད། འོན་ཀྱང༌། ཁྱེད་ཅག་གིས་ཤེས་གསལ་ལྟར་ཁྱེད་ཚོ་གཉེན་སྒྲིག་
བྱེད་དུས་ཁྱོ་ག་དང་བུ་ཕྲུག་འབྱུང་རྒྱུ་རེད་ལ། ལས་འགན་རྣམས་ཤིང་སྡོང་སྟེང་ལ་བྱ་
རོག་བབས་པ་བཞིན་འཚང་ཀ་ཤིག་ཤིག་ཆགས་རྒྱུ་རེད། ཁྱོ་ག་དང༌། སྡོད་ཁང་། ཁྱེད་
ཚོའི་བུ་ཕྲུག་ཚང་མ་གོམས་འདྲིས་ཐེབས་པ་དང༌། ཁྱེད་ཚོ་གོམས་འདྲིས་དེའི་ནང་འཁར
(caught)འགྲོ་རྒྱུ་རེད། ཁྱེད་ཚོ་མ་འཆི་བར་དུ་མི་ཚེ་གང་ཚང་ལ་ཉིན་ལྟར་ནང་ལ་བྱ་
བ་བསྒྲུབ་རྒྱུ་དང་། ཡང་ན་ལས་ཁུངས་ལ་འགྲོ་ནས་ལས་ཀ་བྱེད་བསྡད་རྒྱུ་རེད།
ཁ་སང་ཉིན་མོའི་ཞོགས་པར་ཁྱེད་ཚང་མ་དགའ་བར་རོལ་བཞིན་པའི་སྐབས་དེར་
ངས་ཁྱེད་ཅག་ཚང་མ་གང་ཆགས་རྒྱུ་ཡིན་ན་བསམས་ནས་ཡ་མཚན་བྱུང་། ཁྱེད་ཚོས་
སེམས་ཁོངས་ན་དགའ་སྤྲོའི་མེ་ལྕེ་འབར་བའི་མི་ཚེ་ཞིག་སྐྱེ་རྒྱུ་ཡིན་ནམ། ཡང་ན་མི་
ཚེ་ལྷག་མ་དེར་ཚོང་པ་འམ་ཁྱིམ་ཐབ་མོ་ཞིག་ཆགས་རྒྱུ་རེད་དམ། ཁྱེད་ཚོས་གང་བྱ་རྒྱུ་
ཡིན། གོང་བཀུར་གྱི་ངང་ཚུལ་ལས་བརྒལ་རྒྱུ་དང༌། སྟབས་བསྟུན་ཡོད་ཚད་འདོར་བའི་
ཆེད་ཁྱེད་ཚོ་ཤེས་ཡོན་ཅན་བཟོ་དགོས་མ་ཡིན་ནམ། གཅིག་བྱས་ན་ངས་སྐད་ཆ་ཞེད་
སྣང་ཆེན་པོ་ཞིག་བཤད་ཀྱི་ཡོད་རེད། འོན་ཀྱང་དེ་གང་སྐྱོན་གྱི་མ་རེད། གཅིག་བྱས་ན་
་ཚོས་ཉན་རྒྱུ་རེད། གཅིག་བྱས་ན་འདི་ཁྱེད་ཚོའི་སེམས་པའི་ནང་ལ་ཐིམ་འགྲོ་རྒྱུ་
རེད། གཅིག་བྱས་ན་ནམ་ཞིག་ཁྱེད་ཚོས་ཐག་གཅོད་ཅིག་བྱེད་གྲབས་སྐབས། འདིས་
ཁྱེད་ཚོའི་མི་ཚེའི་ཁ་ཕྱོགས་ལ་འགྱུར་བ་བཏང་སྲིད།
སློབ་ཕྲུག ཚོར་སྐྱེན་པོ་ཇི་ལྟར་བྱེད་དགོས།
ཀིཤ་ན་མུར་ཏི། ངས་ཁ་སང་དགོང་མོར་སྦྲང་ཆར་བབས་པ་དེ་ཁྱེད་ཚོས་མཐོང་ཡོད་
མེད་མི་ཤེས། ཆར་པ་ཤུགས་ཆེན་ཞིག་བབས་སོང་། ཆར་སྤྲིན་ནག་པོ་མཐུག་པོ་ཡིས་
ཁེངས་འདུག་ལ། ད་དུང་འོད་སྣང་དཀར་པོས་ཁེངས་ཤིང་ནང་ལ་རྒྱ་སེ་མེ་ཏོག་མདོག་
ཅན་གྱི་སྤྲིན་ཚོམ་ཡང་མང་པོ་འདུག མ་ཟད་བྱ་སྤུ་སྤུར་བ་ལྟ་བུའི་སྤྲིན་ཚོམ་ཡང་འདུག
དེ་ནི་ངོ་མཚར་ཆེ་བའི་མཐོང་བ་ཞིག་དང་ཧ་ཅང་མཛེས་སྡུག་ལྡན་པ་འདུག གལ་ཏེ་ད་
ལྟ་ཁྱེད་ཅག་ན་གཞོན་དང་། སྤྲོ་ལྡན། ཐེ་ཚོམ་ཅན་ཡིན་ཞིང་། རྟོག་ཞིབ་དང་འཚོལ་
སྙེག འདྲི་རྩད་བྱེད་བཞིན་པའི་སྐབས་འདིར། འདི་དག་ཐམས་ཅད་མ་མཐོང་བ་དང་མ་
ཚོར་བ་ཡིན་ན། གལ་ཏེ་ཁྱེད་ཚོས་ད་ལྟ་མ་ཚོར་བ་ཡིན་ན་ནམ་ཡང་མི་ཚོར། ལོ་རྒས་
རིམ་བཞིན་མི་ཚེ་ཡིས་ཁྱེད་ཚོ་བཏུམ་ནས་དཀའ་སྡུག་ཅན་དུ་འགྱུར་རྒྱུ་རེད། ཁྱེད་ཚོས་
རི་ཀླུང་དང་། ཡིད་དུ་འོང་བའི་བཞིན་རས། འཛུམ་མདངས་བཅས་ལ་བལྟ་རྒྱུ་ཁག་པོ་
རེད། བརྩེ་སེམས་དང་། བྱམས་པ། བསམ་ཤེས་བཅས་མེད་ན་མི་ཧ་ཅང་ཉོབ་པོ་དང་
མདོག་ངན་གདུག་རྩུབ་ཅན་ཞིག་ཆགས་རྒྱུ་རེད་ལ། ལོ་རྒས་རིམ་བཞིན་ཁྱེད་ཚོས་རང་
གི་མི་ཚེ་དེ་ཆབ་སྲིད་དང༌། ལས་དོན་དང༌། ནང་མི་ལ་སེམས་ཁྲལ་གྱིས་བཀང་རྒྱུ་
རེད། མ་ཟད་ཁྱེད་ཚོ་འཇིགས་སྣང་སྐྱེས་ཏེ་རིམ་གྱིས་ཉི་ནུབ་དང༌། སྤྲིན་པ། དགོང་དྲོའི་
རྒྱུ་སྐར་རྣམས་ལ་ལྟ་བའི་ངོ་མཚར་བའི་ཁྱད་ཆོས་དེ་བརླག་འགྲོ་རྒྱུ་རེད། ལོ་ན་རྒས་
རིམ་བཞིན་ཁྱེད་ཚོའི་ཤེས་སྟོབས་དེས་ཁྱེད་ཚོའི་མི་ཚེ་གཏོར་བཅོམ་བྱ་རྒྱུ་འགོ་བརྩམ་
རྒྱུ་རེད། ངས་ཁྱེད་ཚོ་ལ་རྒྱུ་མཚན་ལྡན་པའི་ཤེས་སྟོབས་གཙང་མ་ཞིག་དགོས་མ་རེད་
ཅེས་བཤད་ཀྱི་མེད། འོན་ཀྱང་དེའི་དབང་སྒྱུར་གྱིས་ཁྱེད་ཚོ་ཉོབ་པོ་བཟོ་བ་དང་། མི་ཚེ་
ནང་གི་བྱ་དངོས་ལེགས་པ་རྣམས་བོར་བརླག་ཏུ་བཏང་བཅུག་རྒྱུ་རེད།
གནས་དོན་རེ་ཟུང་ཙམ་གཅིག་པུ་མིན་པར་ངེས་པར་དུ་གནས་དོན་ཡོངས་རྗོགས་
ཐོག་ལ་ཚོར་སྣང་བྱེད་དགོས། གལ་ཏེ་ཁྱེད་ཚོས་ཚོར་སྣང་ཆེན་པོ་བྱས་ན། གནས་དོན་
ཆུང་ཙག་དེ་ཚོས་ཁྱེད་ཚོའི་མི་ཚེ་ཁེངས་ཐུབ་ཀྱི་མ་རེད། ཆབ་སྲིད་དང་། ལས་ཀ འཚོ་
ལས་རྣམས་ཐམས་ཅད་གནས་དོན་ཆུང་ཙག་ཡིན། གལ་ཏེ་ཁྱེད་ཚོས་ཚོར་སྣང་ཆེན་པོ་
བྱེད་པ་ཡིན་ན། གལ་ཏེ་ཁྱེད་ཚོས་གསོན་ཤུགས་ལྡན་ཞིང་ཤུགས་དྲག་པོར་ཚོར་སྣང་
བྱེད་པ་ཡིན་ན། ཁྱེད་ཚོ་ལྷིང་འཇགས་ཟབ་མོ་ཞིག་གི་གནས་བབས་ལ་འཚོ་གནས་བྱ་
རྒྱུ་རེད་ལ། ཁྱེད་ཚོའི་སེམས་པ་ཧ་ཅང་དྭངས་གཙང་དང་། རྒྱུན་ལྡན། ནུས་ཤུགས་
ལྡན་པར་ཆགས་རྒྱུ་རེད། མི་རྣམས་ལོ་ན་རྒས་རིམ་བཞིན། གཞན་ལ་འདི་འདྲའི་སྙིང་
བརྩེ་བ་དང་བསམ་ཤེས་ཀྱི་ཚོར་བ་དེ་བརླག་འགྲོ་ཡི་ཡོད། དེ་བརླག་པའི་རྗེས་སུ་ཁོང་
ཚོས་ཆོས་ལུགས་རྣམས་གསར་གཏོད་བྱེད་འགོ་རྩོམ་གྱི་ཡོད། ཁོང་ཚོས་རང་བཞིན་དེ་
ལས་སངས་པའི་ཆེད་དུ་ལྷ་ཁང་ལ་འགྲོ་བ་དང༌། ཆང་རག་བཏུང་བ། སྨྱོས་རྫས་སྤྱོད་
པ་སོགས་བྱེད་ཀྱི་ཡོད། ཁོང་ཚོ་ཆོས་པ་ཆགས་འགྲོ་ཡི་ཡོད། འོན་ཀྱང༌། འཛམ་གླིང་
འདི་ཡི་ཆོས་ལུགས་ནི་མི་ཡི་བརྒྱུད་ནས་བཟོས་རེད། ལྷ་ཁང་དང༌། ཅརཆ། མཁྲེགས་
ལྟ། རྨོངས་དད་ཚང་མ་མི་ཡིས་གསར་གཏོད་བྱས། མི་ནི་མཛེས་སྡུག་དང་བརྩེ་སེམས་
ཀྱི་ཚོར་བ་ཟབ་མོ་དེ་བོར་ཟིན་པས་འཇིགས་སྣང་སྐྱེ་ཡི་སྡོད་ཡོད། དེ་འདྲའི་ཚོར་བ་
ཟབ་མོ་དེ་བོར་ཟིན་རྗེས་ལྷ་ཁང་དུ་འགྲོ་རྒྱུ་དང༌། སྔགས་བགྲང་རྒྱུ། ཆོ་ག་ཕྱག་ལེན་བྱ་
རྒྱུ་སོགས་ཕྱི་ཚུལ་གྱི་བྱེད་སྒོ་རྣམས་ཆེས་གལ་ཆེན་ཆགས་འགྲོ་ཡི་ཡོད། དོན་དངོས་
སུ་དེ་དག་ལ་གལ་གནད་གཏན་ནས་མེད། འཇིགས་སྣང་ལས་བྱུང་བའི་ཆོས་ལུགས་དེ་
ནི་སྐྱུག་བྲོ་བའི་རྨོངས་དད་ཅིག་ཆགས་འགྲོ་ཡི་ཡོད། དེར་བརྟེན་ང་ཚོས་འཇིགས་སྣང་
ཞེས་པ་དེ་ཤེས་རྟོགས་བྱེད་དགོས། ཁྱེད་ཚོས་ཤེས་ཀྱི་རེད། མི་རྣམས་ནི་རང་གི་ཕ་མ་
དང་། ཡིག་རྒྱུགས་མ་འཕྲོད་པ་དང་། དགེ་རྒན་དང་། ཁྱི་དང་། སྦྲུལ་སོགས་ལ་ཞེད་
སྣང་སྐྱེ་ཡི་ཡོད། ཁྱེད་ཚོས་འཇིགས་སྣང་ཤེས་རྟོགས་བྱས་ཏེ་འཇིགས་སྣང་ལས་གྲོལ་བ་
བྱེད་དགོས། ཁྱེད་ཅག་འཇིགས་སྣང་ལས་གྲོལ་བའི་དུས་དེར། ཁྱེད་ཚོ་ཡག་པོ་ཆགས་
རྒྱུ་དང༌། བསམ་ཞིབ་གསལ་པོ་བྱེད་པ། རྒྱུ་སྐར་དང་སྤྲིན་པ་ལ་ལྟ་བ། འཛུམ་མདངས་
བཞད་པའི་ངོ་གདོང་ལ་བལྟ་རྒྱུ་སོགས་ཀྱི་ཚོར་ཤུགས་དྲག་པོ་དེ་སྐྱེ་རྒྱུ་རེད། འཇིགས་
སྣང་མེད་པའི་དུས་ལ་ཆེས་རིང་སར་མདུན་སྐྱོད་བྱེད་ཐུབ་ལ། དེ་ནས་ཁྱེད་ཚོས་འགྲོ་བ་
མི་ཡིས་མི་རབས་ནས་མི་རབས་རིང་ཅི་ཞིག་འཚོལ་སྙེག་བྱས་པ་དེ་ཤེས་རྒྱུ་རེད།
ཕ་རན་སི་ཡི་ལྷོ་ཕྱོགས་དང་བྱང་ཨ་ཕི་རི་ཀའི་བྲག་ཕུག་འགའ་ནང་མི་དང་འཛིང་
རེས་བྱས་པའི་སེམས་ཅན་ཤ་བ་དང་སྒོ་ཕྱུགས་ཀྱི་པར་རིས་ལོ་ངོ་༢༥༠༠༠ལོན་
པ་དེ་འདྲ་ཡོད། པར་རིས་དེ་དག་ངོ་མཚར་ལྡན་པ་ཡོད། དེ་དག་གིས་འགྲོ་བ་
མི་ཡིས་བར་མེད་ཀྱི་འཚོལ་སྙེག་དང༌། མི་ཚེའི་འཐབ་རྩོད། དཀོན་ཅོག་ཏུ་
འབོད་པའི་ཁྱད་འཕགས་ཀྱི་དངོས་པོ་དེ་འཚོལ་སྙེག་བྱས་པ་རྣམས་སྟོན་གྱི་ཡོད།
འོན་ཀྱང་། འགྲོ་བ་མི་ཡིས་ཁྱད་འཕགས་ཀྱི་དངོས་པོ་དེ་གཏན་ནས་རྙེད་སོན་བྱུང་མེད།
ཁྱེད་ཅག་ལ་འཇིགས་སྣང་གང་ཡང་མེད་པའི་དུས་དེ་ཁོ་ནར་མཐོང་མེད་ཤེས་མེད་ཀྱི་
ངང་དཀོན་ཅོག་གི་དྲུང་དུ་སླེབས་ཐུབ། འཇིགས་སྣང་ཅི་ཡང་མེད་པའི་དུས་དེར་ཚོར་
བ་ཧ་ཅང་ཤུགས་དྲག་སྐྱེ་རྒྱུ་རེད་ལ། ཇི་ཙམ་ཚོར་བ་དྲག་པོར་སྐྱེས་ན་དེ་ཙམ་ཁྱེད་ཚོ་
གནས་དོན་ཆུང་ཙག་རྣམས་ལ་སེམས་ཁྲལ་མེད་པར་ཆགས་འགྲོ། འཇིགས་སྣང་གིས་
མཛེས་སྡུག་གི་ཚོར་བ་ཡོད་ཚད་དང་ཆེས་ལྷིང་འཇགས་ཀྱི་ཡོན་ཏན་དེ་མེད་པ་བཟོ་ཡི་
ཡོད། ཁྱེད་ཚོས་ཨང་རྩིས་ལ་ཉམས་ཞིབ་བྱེད་སྟངས་ལྟར་འཇིགས་སྣང་ལ་ཉམས་ཞིབ་
བྱེད་དགོས། ངེས་པར་དུ་འཇིགས་སྣང་ཤེས་རྟོགས་བྱེད་པ་དང་དེ་ལས་གཡོལ་ཐབས་
མི་བྱས་ན་འཇིགས་སྣང་ལ་རྟོག་ཞིབ་བྱེད་ཐུབ། དེ་ནི་འཆམ་འཆམ་ལ་འགྲོ་དུས་གློ་
བུར་དུ་སྦྲུལ་ཞིག་སླེབས་པ་དང་འཕྲད་སྐབས། ཕར་མཆོངས་ནས་སྦྲུལ་དེར་ལྟ་སྡོད་
པ་དང་འདྲ། གལ་ཏེ་ཁྱེད་ཚོ་ཧ་ཅང་ཞི་ལྷོད་དང༌། འཇམ་ཐིང་ངེ་དང་། འཇིགས་སྣང་
མེད་པར་ཡོད་ན། ཁྱེད་ཚོས་ཉེན་ཁ་མེད་སའི་བར་ཐག་ཅིག་ནས་ཧ་ཅང་ཉེ་བོར་ལྟ་ཐུབ།
སྦྲུལ་གྱི་ལྕེ་ནག་པོ་དེ་དང་མིག་ལྕིབས་མེད་པའི་མིག་དག་ལ་ལྟ་ཐུབ། སྦྲུལ་པགས་དང་
པགས་པའི་ཐིག་རིས་རྣམས་ལ་ལྟ་ཐུབ། གལ་ཏེ་སྦྲུལ་དེར་ཆེས་ཉེ་བོར་བལྟས་ན། སྦྲུལ་
དེ་མཐོང་བ་དང་ཡིད་སྨོན་སྐྱེས་ཏེ་གཅིག་བྱས་ན་སྦྲུལ་དེར་བརྩེ་སེམས་ཆེན་པོ་ཞིག་
སྐྱེ་ངེས། འོན་ཀྱང་། གལ་ཏེ་ཁྱེད་ཅག་འཇིགས་སྣང་སྐྱེ་མ་ཐག་གཡོལ་ཐབས་བྱས་ན་
རྟོག་ཞིབ་བྱེད་མི་ཐུབ། དེར་བརྟེན། སྦྲུལ་ཞིག་ལ་ལྟ་སྟངས་ཇི་བཞིན་མི་ཚེ་ཞེས་པའི་
འཐབ་འཁྲུག་དང༌། དེའི་སྡུག་བསྔལ། དཀའ་སྡུག མགོ་རྙོག འཁྲུག་རྩོད། དམག་འཁྲུག
སྡང་འཛིན། འདོད་རྔམ། མངོན་འདོད། སེམས་འཚབ། ནག་ཉེས་སོགས་ལ་ལྟ་དགོས།
འཇིགས་སྣང་མེད་པའི་དུས་དེར་ཁོ་ནར་མི་ཚེ་ལ་ལྟ་ཞིབ་དང་དུང་བ་བྱེད་ཐུབ།
སློབ་ཕྲུག ང་ཚོ་ཚང་མ་ཅིའི་ཕྱིར་འཚོ་འདོད་ཀྱི་ཡོད།
ཀིཤ་ན་མུར་ཏི། བུ་ཆུང་ཆུང་ཞིག་གིས་དྲི་བ་དྲིས་པའི་རྒྱུ་མཚན་གྱིས་དགོད་མོ་ཤོར་རྒྱུ་
མེད། མི་ཚེ་ནི་ཧ་ཅང་འཕྲལ་སེལ་ཙམ་ཡིན་པས། ང་ཚོ་ཐམས་ཅད་ཅིའི་ཕྱིར་འཚོ་སྙིང་
འདོད་ཀྱི་ཡོད། བུ་ཆུང་ཆུང་ཞིག་གིས་དྲི་བ་འདི་དྲིས་པ་དེ་ཡིད་སྐྱོ་དགོས་པ་ཞིག་མ་ཡིན་
ནམ། དེ་ལྟར་ན་ཁོང་རང་ཉིད་ཀྱིས་བྱ་དངོས་ཐམས་ཅད་འཇིག་འགྲོ་ཡི་ཡོད་པ་དེ་མཐོང་
བ་རེད། བྱ་བྱིའུ་རྣམས་ཤི་བ་དང་། ལོ་མ་ཐང་ལ་ཟག་པ། མི་རྣམས་རྒས་འགྲོ་བ། མི་ལ་
ན་ཚ། སྡུག་བསྔལ། ན་ཟུག དཀའ་སྡུག་མྱོང་ལ། བདེ་བ་ཆུང་ཙག་དང་དགའ་བ་ཆུང་ངུ་
ལས་མེད་པའི་རྫོགས་མཐའ་མེད་པའི་ལས་ཀའི་ཁྲོད་ན་ལུས་སྡོད་ཡོད་པས། བུ་འདིས་
ང་ཚོ་ཅིའི་ཕྱིར་འདི་དག་ལ་ཆགས་ཏེ་སྡོད་ཀྱི་ཡོད་ཅེས་འདྲི་ཡི་ཡོད། ཁོང་གིས་གཞོན་
ནུ་རྣམས་ཁོ་ཚོའི་ལོ་ཚད་དང་དུས་ཚོད་མ་རན་གོང་ལ་ཇི་ལྟར་རྒས་འགྲོ་བཞིན་ཡོད་
པ་མཐོང་གི་ཡོད་ལ། ཁོང་གིས་འཆི་བ་མཐོང་གི་ཡོད། འཁྱུད་ས་གཞན་གང་ཡང་མེད་
པས་མི་རྣམས་ནི་མི་ཚེ་ལ་འཁྱུད་དེ་སྡོད་ཡོད། ཁོང་གི་ལྷ་དང་ལྷ་ཁང་རྣམས་ལ་བདེན་
པ་ཅི་ཡང་མེད། ཁོང་གི་རྩ་ཆེན་གྱི་དཔེ་དེབ་རྣམས་ནི་ཚིག་ཙམ་རེད། དེའི་ཕྱིར་ཁོང་
གིས་དེ་འདྲའི་དཀའ་སྡུག་ཅིག་ཡོད་བཞིན་མི་རྣམས་ཅིའི་ཕྱིར་མི་ཚེ་ལ་འཁྱུད་དེ་སྡོད་
ཀྱི་ཡོད་ཅེས་འདྲི་ཡི་ཡོད། ཤེས་བྱུང་ངམ། ཁྱེད་ཚོ་ལ་ལན་གང་ཡོད། མི་རྒན་པ་ཚོར་
ལན་གང་ཡོད་དམ། སློབ་གྲྭ་འདིའི་དགེ་རྒན་ཚོར་ལན་གང་ཡོད་དམ། ཚང་མ་ཁུ་སིམ་
སིམ་རེད། མི་རྒན་པ་རྣམས་བསམ་བློ་དང་ཚིག་རྐྱང་བརྒྱུད་ནས་འཚོ་བ་བསྐྱལ་རེད་
ལ། བུ་འདིས་“ང་གྲོད་ཁོག་ལྟོགས་ཀྱི་འདུག ང་ལ་ཟས་སྤྲོད་རོགས། ཚིག་སྟོང་པ་
མི་དགོས”ཟེར་གྱི་ཡོད། ཁོང་གིས་ཁྱེད་ཚོ་ལ་ཡིད་ཆེས་ཀྱི་མེད་པར་བརྟེན་“ང་ཚོ་འདི་
དག་ལ་ཅིའི་ཕྱིར་འཁྱུད་དེ་སྡོད་ཀྱི་ཡོད།”ཅེས་འདྲི་ཡི་ཡོད། ཁྱེད་ཚོས་ཁྱེད་རང་ཉིད་
ཅིའི་ཕྱིར་འཁྱུད་ཀྱི་ཡོད་པ་ཤེས་ཀྱི་ཡོད་དམ། གང་ཡིན་ཞེ་ན་ཁྱེད་ཚོས་དེ་ལས་གཞན་
གང་ཡང་ཤེས་ཀྱི་མེད་པས་ཡིན། རང་གི་ཁང་པ་དང་། དེབ། སྐུ་འདྲ། ལྷ། ཐག་གཅོད།
ཆགས་ཞེན། སྡུག་བསྔལ་རྣམས་ལ་འཁྱུད་ནས་སྡོད་ཀྱི་ཡོད། གང་ཡིན་ཞེ་ན། ཁྱེད་ཚོར་
དེ་ལས་གཞན་གང་ཡང་མེད་ལ། ཁྱེད་ཚོས་གང་བྱེད་པ་དེ་ཡིས་སྡུག་བསྔལ་འབའ་ཞིག་
སྐྱེད་ཀྱི་ཡོད། དེས་ན་གཞན་གང་ཞིག་ཡོད་མེད་འཚོལ་བ་ལ། ངེས་པར་དུ་འཁྱུད་སྡོད་
ས་དེ་དོར་དགོས། གལ་ཏེ་རྒྱུག་ཆུ་ཞིག་བརྒལ་འདོད་ན། ངེས་པར་དུ་ཆུའི་ཚུར་རོལ་
ནས་ཕར་ཐོན་ཏེ་འགྲོ་དགོས། ཆུ་ཟུར་གཅིག་ལ་བསྡད་རྒྱུ་མེད། ཁྱེད་ཚོ་དཀའ་སྡུག་ལས་
ཐར་སྙིང་འདོད་ཀྱི་ཡོད་ཀྱང་ད་དུང་ཁྱེད་ཚོས་རྒྱུག་ཆུ་དེ་བརྒལ་རྒྱུ་མ་རེད། དེར་བརྟེན།
ཁྱེད་ཅག་གནས་དོན་ཞིག་ལ་དཀའ་སྡུག་ཆེན་པོ་ཇི་ཙམ་ཡོད་པ་ཤེས་བཞིན་དུ་འཁྱུད་དེ་
སྡོད་ཡོད། ཁྱེད་ཚོ་དེ་དོར་རྒྱུ་ལ་འཇིགས་སྣང་སྐྱེ་ཡི་ཡོད། གང་ཡིན་ཞེ་ན་ཁྱེད་ཚོས་རྒྱུག་
ཆུ་དེའི་ཕར་ཕྱོགས་སུ་གང་ཡོད་མེད་ཤེས་ཀྱི་མེད།

དྲུག་བ། འཇིགས་སྣང་།
On Fear

ཁྱེད་ཚོས་ཏན་ཏན་ཆབ་སྲིད་པ་དང༌། སློབ་གསོ་བ། ཕ་མ། མང་ཚོགས་བཅས་
ཀྱི་ས་ནས་ཁྱེད་ཚོ་འབྱུང་འགྱུར་གྱི་མི་རབས་རེད་ཅེས་པ་ཡང་ཡང་གོ་ཡོད་ངེས། འོན་
ཀྱང༌། ཁོང་ཚོས་ཁྱེད་ཚོ་མི་རབས་གསར་པ་ཡིན་སྐོར་བཤད་སྐབས་དོན་ངོ་མར་དེ་
ལྟར་མིན། གང་ཡིན་ཞེ་ན། ཁོང་ཚོས་ཁྱེད་ཅག་སྤྱི་ཚོགས་ཀྱི་ལམ་ལུགས་རྙིང་པ་དེར་
བསྟུན་ཏེ་འགྲོ་ངེས་བཟོ་ཡི་ཡོད། དོན་ལ་ཁོང་ཚོས་ཁྱེད་ཚོ་མི་གསར་པ་ཞིག་དང་འགྲོ་
བ་མི་ཁྱད་པར་བ་ཞིག་ཆགས་འདོད་ཀྱི་མེད། ཁོང་ཚོས་ཁྱེད་ཅག་སྲོལ་རྒྱུན་གྱི་རྗེས་སུ་
འགྲོ་བ། སྟབས་བསྟུན་པ། ཡིད་ཆེས་པ། དབང་ཚད་ངོས་ལེན་བྱེད་པའི་བསམ་མེད་
ཅིག་ཆགས་འདོད་ཀྱི་ཡོད། གང་ལྟར་གལ་ཏེ་ཁྱེད་ཚོས་གཞུང་ལུགས་དང་། ཡང་དག་
པ་དང༌། ཕྱི་ཚུལ་ཙམ་གྱི་སྒོ་ནས་མིན་པར་དོན་དམ་པ་དང་། ནང་ངོས་དང་གཏིང་
ཟབ་པོའི་སྒོ་ནས་རང་ཉིད་འཇིགས་པ་ལས་ངོ་མར་གྲོལ་བར་བྱེད་ཐུབ་ན། དེ་ནས་ཁྱེད་
ཚོ་འགྲོ་བ་མི་ཁྱད་པར་བ་ཞིག་བྱེད་ཐུབ་ལ། འབྱུང་འགྱུར་གྱི་མི་རབས་བྱེད་ཐུབ། མི་
རབས་རྒན་པ་རྣམས་ནི་འཆི་བའི་འཇིགས་སྣང་དང༌། ལས་ཀ་ཤོར་བའི་འཇིགས་སྣང་།
མི་མང་གི་བསམ་ཚུལ་གྱི་འཇིགས་སྣང་སོགས་ཀྱིས་མནར་ནས་སྡོད་ཡོད། ཁོང་ཚོ་
འཇིགས་སྣང་གི་སྦར་འཇུས་ཡོངས་སུ་བསྡམས་ཏེ་ལུས་ཡོད། དེའི་ཕྱིར་ཁོང་ཚོའི་ལྷ་
དང༌། ཆོས་དཔེ། ལྷ་མཆོད་ཐམས་ཅད་འཇིགས་སྣང་གི་ཁོངས་སུ་ཡོད་པས། ཁོང་
ཚོའི་སེམས་པ་ནི་ཡ་མཚན་པོའི་ཐོག་ནས་གཅུ་སྒྲིམ་བརྒྱབ་ཅིང་རུལ་སུངས་བསྒྱུར་ཟིན།
དེ་འདྲའི་སེམས་དེ་ནི་འཇིགས་སྣང་གི་ནང་ཐིམ་ནས་ཡོད་པས། བསམ་བློ་ཁ་ཐུག་
བཏང་མི་ཐུབ་ལ། རིག་པ་ལྡན་པ་དང༌། རྣལ་དུ་གནས་པ་དང་། ཐང་པོའི་ཐོག་ནས་
བསམ་བློ་འཁོར་མི་ཐུབ། མི་རབས་རྒན་པ་རྣམས་ལ་ཡག་པོ་ལྟོས་དང་། ཁོང་ཚོ་འཆི་
བ་དང༌། ན་ཚ། སྲོལ་རྒྱུན་གྱི་འགྲོ་སྟངས་ལ་རྒྱབ་འགལ་བྱ་རྒྱུ། རྣམ་པ་མི་འདྲ་བ་དང་
གསར་པ་བྱ་རྒྱུ་སོགས་ཡོད་ཚད་ལ་ཇི་ཙམ་འཇིགས་སྣང་སྐྱེ་ཡི་ཡོད་པ་ཤེས་ཐུབ།
འཇིགས་སྣང་ནི་སེམས་དང་བཟང་ཆ་ཡར་རྒྱས་འགྲོ་བར་འགོག་རྐྱེན་བྱེད་མཁན་དེ་
ཡིན། ང་ཚོ་ཕལ་ཆེ་བས་འཇིགས་སྣང་གི་བརྒྱུད་ནས་སློབ་ཀྱི་ཡོད།
འཇིགས་སྣང་ནི་དབང་ཆ(authority)དང་བརྩི་བཀུར(obedience)གྱི་སྙིང་པོ་
དེ་ཡིན་ཞིང༌། ཕ་མ་དང་གཞུང་གིས་བརྩི་བཀུར་བྱེད་དགོས་པའི་རེ་འདུན་བྱེད་ཀྱི་ཡོད།
ཤངྐར་ཨཱཅརྱ་དང༌། སངས་རྒྱས། ཨ་ཡིནས་ཊེན་(Einstein)རྣམས་ལ་གཞིགས་
པའི་དཔེ་དེབ་ཀྱི་དབང་འཛིན་པ་ཡོད་རེད། མི་ཕལ་ཆེ་བ་ནི་རྗེས་སུ་འཇུག་མཁན་
ཡིན། ཁོང་ཚོས་སྲོལ་གཏོད་པ་པོ་རྣམས་དབང་འཛིན་པར་བསྒྱུར་ཏེ་ཁྱབ་བསྒྲགས་
དང༌། ཤུགས་རྐྱེན། རྩོམ་རིག་སོགས་ཀྱི་བརྒྱུད་ནས་རང་ཉིད་ཀྱི་ཀླད་པ་ཡང་པོ་དེའི་
ནང་བརྩི་བཀུར་གྱི་གལ་གནད་འཇགས་བཅུག་གི་ཡོད། བརྩི་བཀུར་བྱེད་དུས་ཁྱེད་ཚོ་
གང་ཆགས་ཀྱི་ཡོད་དམ། ཁྱེད་ཚོས་བསམ་བློ་གཏང་རྒྱུ་མཚམས་འཇོག་གི་ཡོད། ཁྱེད་
ཚོས་དབང་འཛིན་པ་ཚོས་ཅི་ཡང་ཤེས་ཀྱི་རེད། ཁོང་ཚོ་ཧ་ཅང་དབང་ཤུགས་ཆེན་པོ་
རེད་ལ། དཔལ་འབྱོར་ཧ་ཅང་ཕོན་ཆེན་ཡོད་པས། ཁོང་ཚོས་ཁྱེད་ཅག་ཁང་པའི་ཕྱིར་
ཕུད་ན་ཡང་ཕུད་ཐུབ་ཀྱི་རེད་བསམ་གྱི་ཡོད། གང་ཡིན་ཞེ་ན། ཁོང་ཚོས་“འགན་འཁྲི་
དང་བརྩེ་བ།”ཞེས་པའི་ཚིག་དེ་འདྲ་སྤྱོད་ཀྱི་ཡོད། ཁྱེད་ཚོས་ཕམ་ཁ་ལེན། བློས་བཏང༌།
བརྩི་བཀུར་བྱས་ཏེ་བསམ་བློ་ཞིག་དང་། མཐོང་སྣང་ཞིག་དང་། དེའི་ཤུགས་རྐྱེན་གྱི་
བྲན་གཡོག་ཆགས་འགྲོ་ཡི་ཡོད། ནམ་ཞིག་ཀླད་པ་དེ་བརྩི་བཀུར་གྱི་ལམ་ལུགས་ཤིག་
གི་རྗེས་འབྲངས་ཆགས་དུས། ཀླད་པ་དེ་གྲུང་པོ་མེད་པ་དང༌། གསལ་པོ་དང་མྱུར་པོའི་
ཐོག་ནས་བསམ་བློ་བཏང་མི་ཐུབ་པ་ཆགས་འགྲོ་རྒྱུ་རེད།
དེས་ན་དབང་འཛིན་པ་མེད་པར་སློབ་ཐུབ་ཀྱི་རེད་དམ། ཁྱེད་ཚོས་སློབ་ཅེ་ན་གང་
ཡིན་ཤེས་ཀྱི་ཡོད་དམ། ཤེས་བྱ་མཁོ་སྒྲུག་བྱ་རྒྱུ་དེ་གཅིག་ཡིན། འོན་ཀྱང་སློབ་པ་ནི་
གཏན་ནས་མི་འདྲ་བ་ཞིག་ཡིན། ལྕགས་མིའམ་གློག་གི་ཀམ་པུ་ཊར་ལྟ་བུའི་འཕྲུལ་ཆས་
ཀྱིས་གནས་ཚུལ་མཁོ་སྒྲིག་བྱེད་ཐུབ་ཀྱི་ཡོད། འཕྲུལ་ཆས་ཀྱིས་ཤེས་བྱ་མཁོ་སྒྲག་བྱེད་
ཐུབ་ཀྱི་ཡོད། གང་ཡིན་ཞེ་ན་དེའི་ནང་གནས་ཚུལ་ངེས་ཅན་ཞིག་བཅུག་གི་ཡོད། འཕྲུལ་
ཆས་ཀྱིས་གནས་ཚུལ་མང་པོ་ཞིག་མཁོ་སྒྲུག་བྱས་རྗེས་དེ་དག་ཤེས་བྱ་ཆགས་འགྲོ་ཡི་
ཡོད། དེ་ལ་གནས་ཚུལ་མཁོ་སྒྲུག་བྱ་རྒྱུ་དང༌། གནས་ཚུལ་དེ་དག་གསོག་འཇུག་བྱས་
ཏེ་དྲི་བ་འདྲི་སྐབས་ལན་འདེབས་པའི་ནུས་པ་ཡོད་རེད། ཕྱོགས་གཞན་ནས་བཤད་ན་
མིའི་སེམས་ཀྱིས་སློབ་པའི་དུས། དེ་ལ་གནས་ཚུལ་མཁོ་སྒྲུག་དང་གསོག་འཇུག་བྱ་རྒྱུ་
དེ་ལས་ཆེས་ལྷག་པའི་ནུས་པ་ཞིག་ཡོད། འོན་ཀྱང༌། སློབ་པ་ནི་སེམས་གྲུང་པོ་ཡོད་
པའི་དུས་དང་“་ངས་ཤེས་ཀྱི་ཡོད་”ཅེས་མི་བཤད་པའི་དུས་དེ་ཁོ་ནར་མ་གཏོགས་ཡོང་
མི་སྲིད། དེའི་ཕྱིར། ང་ཚོས་ངེས་པར་དུ་སློབ་པ་དང་ཤེས་བྱ་མཁོ་སྒྲུག་བྱ་རྒྱུ་གཉིས་
བར་ཁྱད་པར་ཕྱེ་ནས་ཁ་ཁར་བྱེད་དགོས། ཤེས་བྱ་མཁོ་སྒྲུག་བྱ་རྒྱུ་དེས་ཁྱེད་ཚོ་
བསམ་མེད་བཟོ་ཡི་ཡོད། འོན་ཀྱང༌། སློབ་པ་ཡིས་སེམས་ཧ་ཅང་གྲུང་པོ་དང་། གཞོན་
པ་དང་། ཕྲ་མོ་བཟོ་ཡི་རེད། མ་ཟད་གལ་ཏེ་ཁྱེད་ཅག་ཤེས་བྱའི་དབང་ཤུགས་གཅིག་
པུའི་རྗེས་སུ་འབྲངས་ན་སློབ་མི་ཐུབ། འཛམ་གླིང་ཁྱོན་ཡོངས་ལ་སློབ་གསོ་བ་ཕལ་ཆེ་
བས་ཤེས་བྱ་མཁོ་སྒྲུག་དང་མཁོ་སྤྲོད་གཅིག་པུ་བྱེད་ཀྱི་ཡོད་པས། དེ་ལྟར་སེམས་པ་
བསམ་མེད་དང་སློབ་མི་ནུས་པ་བཟོ་ཡི་ཡོད། ཁྱེད་ཚོས་མི་ཤེས་པའི་དུས་དེ་གཅིག་
པུར་སློབ་ཐུབ། འཇིགས་སྣང་དང་དབང་ཤུགས་གང་ཡང་མེད་པའི་དུས་དེ་ཁོ་ནར་
སློབ་ཐུབ།
དྲི་བ་ནི་ཁྱེད་ཚོས་ཨང་རྩིས་དང་སློབ་ཚན་གཞན་རྣམས་དབང་ཤུགས་དང་། དེ་
བཞིན་འཇིགས་སྣང་མེད་པར་ཇི་ལྟར་སློབ་ཁྲིད་བྱེད་ཀྱི་ཡོད། འཛིན་གྲྭ་ཞིག་ནང་གི་
འགྲན་བསྡུར་ཡིན་ཡང་རུང༌། མི་ཚེ་ནང་གི་འགྲན་བསྡུར་ཡིན་ཡང་རུང་། འགྲན་བསྡུར་
གྱི་ནང་ལ་འཇིགས་སྣང་ཡོད་ཡོད་རེད། གང་ཡང་མི་ཆགས་པའི་འཇིགས་སྣང་དང༌།
དམིགས་ཡུལ་གྱི་ཕྱོགས་སུ་སླེབས་མི་ཐུབ་པའི་འཇིགས་སྣང༌། ལེགས་འགྲུབ་མི་འབྱུང་
བའི་འཇིགས་སྣང་བཅས་ནི་འགྲན་བསྡུར་གྱི་རྩ་བ་ཡིན། འོན་ཀྱང༌། འཇིགས་སྣང་ནམ་
ཡོད་ན་ཁྱེད་ཚོས་བསླབ་རྒྱུ་མཚམས་འཇོག་གི་རེད། དེར་བརྟེན། ངས་བལྟས་ན་
འཇིགས་སྣང་མེད་པ་བཟོ་རྒྱུ་དང༌། ཁྱེད་ཚོ་བསམ་མེད་མི་ཆགས་པར་བྱ་རྒྱུ། དེ་དང་
མཉམ་དུ་ཁྱེད་ཚོར་ཤེས་བྱ་སྤྲད་རྒྱུ་དེ་ཤེས་ཡོན་གྱི་བྱ་བ་རེད། བསམ་མེད་མི་ཆགས་
པར་སློབ་པའམ་འཇིགས་སྣང་མེད་པར་བསླབ་རྒྱུ་དེ་ནི་གནས་དོན་མགོ་རྙོག་པོ་ཞིག་
ཡིན། དེའི་ནང་འགྲན་བསྡུར་གྱི་རིགས་ཡོད་ཚད་ཚུད་ཡོད། འགྲན་བསྡུར་གྱི་རྒྱུད་རིམ་
དེའི་ནང་ལ་ཁྱེད་ཚོས་སྟབས་བསྟུན་བྱས་ཏེ་རིམ་གྱིས་སོ་སོའི་ཀླད་པ་ཕྲ་མོ་དང༌། གྲུང་
པོ། གསར་གཞོན་གྱི་རང་བཞིན་དེ་དག་འཕྲོ་བརླག་གཏང་རྒྱུ་རེད། འོན་ཀྱང༌། ཁྱེད་
ཚོས་ཤེས་བྱ་རྩིས་མེད་བཏང་ཐུབ་ཀྱི་མ་རེད། དེས་ན་ཤེས་བྱ་སྦྱོང་གི་སྦྱོང་གི་ད་དུང་
འཇིགས་སྣང་ལས་གྲོལ་བར་སློབ་ཐུབ་བམ། ཁྱེད་ཚོས་འདི་ཤེས་ཀྱི་ཨེ་འདུག
ཁྱེད་ཚོས་ག་དུས་མང་ཤོས་སློབ་ཀྱི་ཡོད། རང་གིས་སློབ་བཞིན་པའི་དུས་སུ་རང་ལ་
ལྟ་ཞིབ་བྱེད་མྱོང་ཨེ་ཡོད། མཚམས་རེར་རང་ཉིད་ལ་རྟོག་ཞིབ་དང་རང་གིས་སློབ་སར་
ལྟ་ཞིབ་བྱེད་དགོས། ཁྱེད་ཚོར་དབང་ཤུགས་ཀྱི་འཇིགས་སྐུལ་མེད་པ་དང་ཁྱིམ་མཚེས་
དང་འགྲན་བསྡུར་མི་བྱེད་པའི་དུས་ཏེ། འཇིགས་སྣང་མེད་པའི་སྐབས་སུ་མང་ཤོས་སློབ་
ཐུབ། དེ་ནས་ཁྱེད་ཚོའི་སེམས་དེ་ཧ་ཅང་གསོན་ཉམས་ལྡན་པ་ཆགས་ཀྱི་རེད། དེས་
ན་དབང་ཤུགས་མེད་པར་བསླབ་རྒྱུ་དང༌། ཀླད་པ་འཕྲོ་བརླག་དང་གླེན་པ་མི་བྱེད་
པར་ཤེས་བྱ་ལེན་རྒྱུ། འཇིགས་སྣང་མེད་པར་བྱ་རྒྱུ་དེ་དགེ་རྒན་དང་ཁྱེད་ཅག་སློབ་མ་
ཚོའི་གནས་དོན་ཡིན། དཀའ་རྙོག་དེ་མཐོང་གི་ཨེ་འདུག སློབ་པ་ལ་ངེས་པར་དུ་སྟབས་
བསྟུན་དང་དབང་ཤུགས་གང་ཡང་མེད་པའི་ཐོག་ནས་ཤེས་བྱ་ལེན་དགོས། ཀླད་པ་
ཚུལ་འཆོས་མི་བྱེད་པར་འདི་ཐམས་ཅད་བསྡེབ་རྒྱུ་ནི་དཀའ་ངལ་དེ་ཡིན། དེ་ལྟར་ཁྱེད་
ཚོ་རྒན་འཁོག་ཆགས་པའི་དུས་དང་ཡིག་རྒྱུགས་འཕྲོད་དེ་གཉེན་སྒྲིག་བྱེད་པའི་སྐབས།
མི་ཚེ་ལ་གསོན་ཉམས་ལྡན་པ་དང་འཇིགས་སྣང་མེད་པར་གདོང་ལེན་བྱེད་ཐུབ་ན། དེ་
ནས་ཁྱེད་ཚོས་རང་ཉིད་ཀྱི་འགྲོ་ལུགས་གཞིར་བཟུང་སྟེ་མི་ཚེ་ལ་འགྲེལ་བརྗོད་བྱ་རྒྱུ་ཁོ་
ན་མིན་པར་རྒྱུན་དུ་མི་ཚེའི་སྐོར་ལ་སློབ་ཀྱི་ཡོད་རེད། མི་ཚེ་ཞེ་ན་གང་ཡིན་ཤེས་ཀྱི་ཨེ་
ཡོད། ད་ལྟ་ཁྱེད་ཅག་དེ་ཤེས་པར་ཧ་ཅང་ན་གཞོན་རེད། ངས་བཤད་ཆོག གོས་རལ་
པ་གོན། ཛར་ཛོར་དང་རྒྱུན་དུ་བཀྲེས་སྐོམ་གྱིས་མནར་བཞིན། མི་ཚེ་གང་ཚང་ལས་ཀ་
བྱེད་མཁན་གྱི་གྲོང་གསེབ་པ་དེ་དག་ཁྱེད་ཚོས་མཐོང་མྱོང་ངམ། དེ་ནི་མི་ཚེའི་ཆ་ཤས་
ཡིན། དེ་ནས་ཁྱེད་ཚོས་སྐྱེས་པ་མོ་ཊ་བཏང་ནས་འགྲོ་མཁན། ཁོང་གི་ཆུང་མ་ནི་རྒྱན་
ཆ་སྤྲས་པ་དང་དྲི་ཞིམ་བྱུག་པ། འཁོར་གཡོག་མང་པོ་ཡོད་པ་དེ་འདྲ་མཐོང་རྒྱུ་རེད། དེ་
ཡང་མི་ཚེའི་ཆ་ཤས་ཤིག་ཡིན། དེ་ནས་རྒྱུ་ནོར་རྣམས་རང་མོས་ཀྱིས་བློས་བཏང་བྱེད་
པ་དང༌། མི་ཚེ་དཀྱུས་མ་སྐྱེལ་མཁན། རང་གི་མིང་དང་གྲགས་པ་གཞན་གྱིས་ཤེས་
ན་སྙམ་པའི་འདོད་རྔམ་མེད་མཁན། རང་ཉིད་སྐྱེས་ཆེན་ཡིན་པའི་བསྒྲགས་གཏམ་མི་
སྤེལ་བའི་མི་དེ་དག་ཡོད། དེ་ཡང་མི་ཚེའི་ཆ་ཤས་ཤིག་ཡིན། དེ་ནས་རབ་ཏུ་བྱུང་བའམ་
སྒོམ་ཆེན་པ་བྱེད་འདོད་པའི་མི་དེ་ཡོད། དེ་བཞིན་བསམ་བློ་བཏང་མི་འདོད་མཁན། མིག་
ལོང་བ་བཞིན་རྗེས་སུ་འཇུག་མཁན་གྱི་དད་ལྡན་པ་དེ་དག་ཡོད། དེ་ཡང་མི་ཚེའི་ཆ་ཤས་
ཡིན། དེ་ནས་ཡང་བག་ཕེབས་པོ་དང༌། རྒྱུ་མཚན་ལྡན་ཞིང་། སེམས་རྣལ་དུ་གནས་
པའི་སྒོ་ནས་བསམ་བསམ་བློ་གཏོང་མཁན་ཞིག་ཡོད་ལ། དེས་བསམ་བློ་དེ་དག་ནི་ཚད་
ཅན་ཞིག་ཡིན་པར་ཤེས་ཏེ་དེ་ལས་འདས་ནས་འགྲོ་ཡི་ཡོད། དེ་ཡང་མི་ཚེའི་ཆ་ཤས་
རེད། དེ་བཞིན་འཆི་བའམ་ཡོད་ཚད་སྟོངས་འགྲོ་བ་དེ་ཡང་མི་ཚེའི་ཆ་ཤས་ཡིན། ལྷ་
དང༌། ལྷ་མོ། འདྲེན་པ། ལྷ་ཡུལ། དམྱལ་བ་བཅས་ལ་ཡིད་ཆེས་བྱ་རྒྱུ་དེ་ཡང་མི་ཚེའི་ཆ་
ཤས་ཤིག་ཡིན། བརྩེ་བ། སྡང་བ། ཕྲག་དོག་ཟ་བ། འདོད་རྔམ་སྐྱེ་བ་རྣམས་ཀྱང་མི་ཚེའི་
ཆ་ཤས་ཡིན་ལ། བྱ་དངོས་ཆུང་ཙག་འདི་ཐམས་ཅད་བརྒལ་ཏེ་འགྲོ་རྒྱུ་དེ་ཡང་མི་ཚེའི་ཆ་
ཤས་ཡིན། ང་ཚོ་ཆེན་པོ་ཆགས་རིམ་བཞིན་མི་ཚེའི་དུམ་བུ་གཅིག་དང་ལེན་བྱས་ཏེ་ཤེས་
བྱ་མཁོ་སྒྲུག་བྱ་རྒྱུའི་བསམ་མེད་ཀྱི་སེམས་ཁུར་རམ། འདས་པའི་མི་རབས་ཀྱིས་བསྐྲུན་
པའི་རིན་ཐང་གི་ལམ་ལུགས་རྣམས་ངོས་ལེན་བྱ་རྒྱུ་དེ་ནི་ལེགས་པ་ཞིག་མིན། ཕ་མ་
ཚོར་དངུལ་རག་ནས་ཁྱེད་ཅག་སློབ་གྲྭར་བཏང་བ་དང༌། དེ་རྗེས་མཐོ་སློབ་ལ་བཏང་སྟེ་
ཁྱེད་ཚོར་ལས་ཀ་རག་པ་མཐོང་གི་ཡོད། དེ་ནས་ཁྱེད་ཚོ་གཉེན་སྒྲིག་བྱས་ཏེ་དེའི་མཇུག་
གྲུབ་འགྲོ་ཡི་ཡོད། འདི་ཐམས་ཅད་ནི་མི་ཚེའི་དུམ་བུ་ཆུང་ཆུང་ཙམ་ཞིག་རེད།འོན་ཀྱང་།
དེ་ནས་ཆེས་བསམ་བརྗོད་ལས་འདས་པའི་མི་ཚེའི་ཞིང་ས་རྒྱ་ཆེན་འདི་ཡོད། དེ་ཤེས་
རྟོགས་བྱེད་པ་ལ་ངེས་པར་དུ་འཇིགས་སྣང་མེད་པ་དགོས་ལ། དེ་ནི་ཧ་ཅང་ཁག་པོ་ཡིན།
མི་ཚེའི་གལ་ཆེ་བའི་གནས་དོན་རྣམས་ཀྱི་ནང་ནས་གཅིག་ནི་མི་རྣམས་ཉམས་ཞན་དང་
ཁ་ཐོར་འགྲོ་བའི་དངོས་ཡོད་དེ་ཡིན། འཇིགས་སྣང་དང་ཉམས་རྒུད་གཉིས་འབྲེལ་ཡོད་
ཡིན། ཁྱེད་ཅག་ལོ་རྒས་དུས་འཇིགས་སྣང་གི་དཀའ་ངལ་རྣམས་འཕྲད་རེས་བཞིན་
མྱུར་དུ་བསལ་ཏེ། སང་ཉིན་ལ་ཕར་མི་བརྒྱུད་པ་ཞིག་མ་བྱས་ན་ཉམས་རྒུད་ཀྱི་རྒྱུ་རྐྱེན་
དེ་ལྷག་རྒྱུ་རེད། དེ་ནི་རྣག་བསགས་ཏེ་ལུས་ཉམས་རྒུད་གཏོང་མཁན་གྱི་ན་ཚའམ་རྨ་ཁ་
ཞིག་དང་འདྲ། ལས་ཀ་ལེགས་པ་ཞིག་མ་རག་པ་དང་རང་གི་འདོད་དོན་མ་འགྲུབ་པའི་
འཇིགས་སྣང་དེས་ཁྱེད་ཚོའི་འཇོན་ནུས་དང༌། ཚོར་སྐྱེན་པོ། རྣམ་དཔྱོད་དང་སྤྱོད་ལམ་
གྱི་ནུས་པ་དེ་གཏོར་བཤིག་གཏང་རྒྱུ་རེད། དེས་ན། འཇིགས་སྣང་གི་དཀའ་ངལ་དང་
ཉམས་རྒུད་ཀྱི་རྒྱུ་རྐྱེན་སེལ་རྒྱུ་གཉིས་པོ་འབྲེལ་ཡོད་ཡིན། ཁྱེད་ཅག་གང་ལ་འཇིགས་
སྣང་སྐྱེ་ཡི་ཡོད་པ་ཤེས་རྒྱུའི་འབད་བརྩོན་བྱེད་དགོས་ལ། ཚིག་དང་རྣམ་གཞག་གི་ཐོག་
ནས་མིན་པར་དོན་ངོ་མར་འཇིགས་སྣང་དེ་ལས་རྒལ་ཐུབ་མིན་ལྟོས། དབང་ཤུགས་ལ་
ངོས་ལེན་མ་བྱེད། དབང་ཤུགས་ལ་དང་ལེན་བྱ་རྒྱུ་ནི་སྔར་ལས་ཆེ་བའི་འཇིགས་སྣང་
སྐྱེད་པའི་བརྩི་བཀུར་ཡིན།
དུས་དང་དུས་ལས་འདས་པ་གཉིས་ཀར་ཡོད་པའི་ཆེས་མགོ་རྙོག་ཅན་གྱི་མི་ཚེ་ཞེས་
པ་འདི་ཤེས་རྟོགས་བྱེད་པ་ལ། ཁྱེད་ཚོ་ལ་ངེས་པར་དུ་ཧ་ཅང་གཞོན་པ་དང་། གྲུང་པོ་
དང༌། བཅོས་ལྷད་མེད་པའི་སེམས་ཤིག་དགོས། ཉི་མ་ནས་ཉི་མ་དང་ཟླ་བ་ནས་ཟླ་
བར་འཇིགས་སྣང་ཁུར་ཏེ་འགྲོ་བའི་སེམས་དེ་ནི་འཕྲུལ་ཆས་ཀྱི་སེམས་ཤིག་ཡིན། ཤེས་
གསལ་ལྟར་འཕྲུལ་ཆས་ཀྱིས་འགྲོ་བ་མིའི་དཀའ་ངལ་རྣམས་སེལ་མི་ཐུབ། གལ་ཏེ་
ཁྱེད་ཚོ་འཇིགས་སྣང་གིས་མནར་སྡོད་ཡོད་པ་དང༌། བྱིས་དུས་ནས་འཆི་དུས་བར་དུ་
འཇིགས་སྣང་ལ་གོམས་འདྲིས་ཡོད་ན། ཁྱེད་ཚོའི་སེམས་དེ་བཅོས་ལྷད་མེད་པ་དང༌།
གྲུང་པོ་དང༌། གསར་གཞོན་ཞིག་ཆགས་མི་ཐུབ། དེའི་ཕྱིར་སློབ་གསོ་ཡག་པོ་ཞིག་དང་
སློབ་གསོ་ཚད་ལྡན་ཞིག་གིས་འཇིགས་སྣང་མེད་པ་བཟོ་ཡི་ཡོད།
སློབ་ཕྲུག འཇིགས་སྣང་ལས་ཡོངས་སུ་གྲོལ་བ་ཇི་ལྟར་བྱེད་ཐུབ།
ཀིཤ་ན་མུར་ཏི།ཐོག་མར་ཁྱེད་ཚོས་ངེས་པར་དུ་འཇིགས་སྣང་ཞེས་པ་དེ་གང་ཡིན་ཤེས་
དགོས། གལ་ཏེ་ཁྱེད་ཚོས་རང་གི་ཆུང་མ་དང་། ཁྱོ་ག་དང་། ཕ་མ་དང་། སྤྱི་ཚོགས་
རྣམས་ཤེས་པ་ཡིན་ན། ཁྱེད་ཚོ་ཁོང་ཚོར་ཞེད་ཀྱི་མ་རེད། གང་ཞིག་གི་སྐོར་ལ་ཆ་ཚང་
བར་ཤེས་ན་སེམས་འཇིགས་སྣང་དེ་ལས་གྲོལ་འགྲོ་རྒྱུ་རེད། འཇིགས་སྣང་གི་སྐོར་ལ་
ཤེས་རྟོགས་ཇི་ལྟར་བྱ་རྒྱུ་ཡིན། སོ་སོའི་གྲོགས་པོ་རྣམ་པས་ཁྱེད་ཚོའི་སྐོར་ལ་ཅི་
མིན་ལ་སོགས་པའི་མང་ཚོགས་ཀྱི་བསམ་ཚུལ་ལ་ཞེད་ཀྱི་འདུག་གམ། ང་ཚོ་ན་གཞོན་
ཡིན་པའི་སྐབས་དམིགས་བསལ་གྱིས་ང་ཚོ་ཕལ་ཆེ་ལྟ་བཟོ་གཅིག་པ་དང་། གྱོན་
ཆས་གཅིག་པ། སྐད་ཆ་བཤད་སྟངས་གཅིག་པ་བྱེད་འདོད་ཀྱི་ཡོད། ང་ཚོས་ཅུང་ཟད་
ཙམ་ཡང་མི་འདྲ་བ་བྱེད་འདོད་ཀྱི་མེད། གང་ཡིན་ཞེ་ན། མི་འདྲ་བ་བྱ་རྒྱུ་དེས་སྟབས་
བསྟུན་དང་ལམ་ལུགས་ངོས་ལེན་མི་བྱེད་པ་སྟོན་གྱི་ཡོད་པས་ཡིན། ཁྱེད་ཚོས་ལམ་
ལུགས་དེ་ལ་དོགས་འདྲི་བྱ་རྒྱུ་འགོ་འཛུགས་དུས་འཇིགས་སྣང་སྐྱེ་ཡི་ཡོད། ད་འཇིགས་
སྣང་དེར་བརྟག་དཔྱད་བྱས་ཏེ་དེའི་ནང་འཛུལ་དགོས། ང་“ཞེད་ཀྱི་འདུག”ཟེར་རྒྱུ་མེད་
ལ་དེ་ལས་བྲོལ་བྱོལ་བྱ་ཡང་བྱ་རྒྱུ་མེད། དེ་ལ་ལྟ་ཞིབ་དང་ཁ་གཏད་བྱས་ཏེ་ཁྱེད་ཚོ་ཅིའི་
ཕྱིར་ཞེད་ཀྱི་ཡོད་མེད་ཤེས་རྟོགས་བྱེད་དགོས།
ང་རང་གི་ཁྱིམ་མཚེས་དང་། རང་གི་ཕ་མ། རང་གི་ཆུང་མ། རང་གི་ལྷ། རང་གི་
རྒྱལ་ཁབ་བཅས་ལ་ཞེད་ཀྱི་ཡོད་པར་ཆ་བཞག་ན། དེ་འདྲའི་ཞེད་སྣང་དེ་གང་རེད། དེ་
དོན་དངོས་རེད་དམ་ཡང་ན་རྟོག་པ་དང་དུས་ཀྱི་ནང་གཅིག་པུར་ཡོད་རེད། ངས་དཔེ་
མཚོན་སླ་པོ་ཞིག་བཞག་ན། ང་ཚོ་ཐམས་ཅད་དུས་ནམ་ཞིག་འཆི་རྒྱུ་རེད། འཆི་བ་ནི་ང་
ཚོ་ཀུན་ལ་ཟློག་ཏུ་མེད་པ་ཞིག་ཡིན་ལ། འཆི་བའི་སྐོར་ལ་བསམ་བློ་གཏང་རྒྱུ་དང༌།
ངས་མི་ཤེས་པའི་གནས་ཚུལ་ཞིག་གི་སྐོར་ལ་བསམ་བློ་གཏང་རྒྱུ་དེ་ཡིས་འཇིགས་སྣང་
སྐྱེད་ཀྱི་ཡོད། འོན་ཀྱང་གལ་ཏེ་དེ་དོན་དངོས་ཡིན་ན། གལ་ཏེ་འཆི་བ་འཕྲལ་དུ་སླེབས་
རྒྱུ་ཡིན་པ་དང༌། ང་ད་ལྟ་རང་འཆི་འགྲོ་བ་ཡིན་ན་འཇིགས་སྣང་ཡོད་མ་རེད། ཁྱེད་ཚོས་
ཤེས་ཨེ་བྱུང༌། དུས་ཀྱི་ནང་ཡོད་པའི་རྟོག་པ་དེས་འཇིགས་སྣང་སྐྱེད་ཀྱི་ཡོད། འོན་
ཀྱང༌། གལ་ཏེ་བྱ་བ་ཞིག་འཕྲལ་དུ་བྱ་རྒྱུ་ཡིན་ན་འཇིགས་སྣང་གང་ཡང་མེད། གང་ཡིན་
ཞེ་ན་བསམ་བློ་གཏང་ས་ཡོད་མ་རེད། གལ་ཏེ་ང་སྐད་ཅིག་གཉིས་པ་དེར་འཆི་རྒྱུ་ཡིན་
ན། ངས་དེ་ལ་ཁ་གཏད་གཅག་རྒྱུ་རེད། འོན་ཀྱང་། གལ་ཏེ་ང་ལ་ཆུ་ཚོད་གཅིག་གི་དུས་
ཡུན་སྤྲད་ན། ངས་“ངའི་རྒྱུ་ནོར། ངའི་བུ་ཕྲུག ངའི་རྒྱལ་ཁབ། ངས་དཔེ་དེབ་མཇུག་གྲུབ་
ཚར་མེད།” ཟེར་རྒྱུ་འགོ་བཙུགས་ཀྱི་རེད། ང་ལ་དངངས་སྐྲག་དང་འཇིགས་སྣང་སྐྱེ་རྒྱུ་
རེད།
དེས་ན་འཇིགས་སྣང་ནི་རྟག་ཏུ་དུས་ཚོད་ཀྱི་ནང་ཡོད། གང་ཡིན་ཞེ་ན་དུས་ཚོད་ནི་
རྟོག་པ(thought)ཡིན། འཇིགས་སྣང་མེད་པར་བཟོ་བར་ཁྱེད་ཚོས་རྟོག་པ་དེ་དུས་
ཡིན་པར་གཞི་བཞག་སྟེ། བསམ་བློའི་རིམ་པ་ཁྱོན་ཡོངས་ལ་འཚོལ་ཞིབ་བྱེད་དགོས།
དེ་ཏོག་ཙམ་ཁག་པོ་ཡོད།
ང་ངའི་ཕ་མ་དང་ངའི་སྤྱི་ཚོགས་ཀྱིས་སང་ཉིན་གང་བཤད་ཡོང༌། ཉིན་བཅུའི་རྗེས་ལ་
གང་བཤད་ཡོང་སྙམ་ནས་ཁོང་ཚོར་འཇིགས་སྣང་སྐྱེ་ཡི་ཡོད་རེད། ངས་“གང་འབྱུང་
རྒྱུ་རེད་”སྙམ་པའི་བསམ་བློ་དེས་འཇིགས་སྣང་སྐྱེད་ཀྱི་ཡོད། དེར་བརྟེན་ངས་་ངས་
འཇིགས་སྣང་དེ་ཉིན་བཅུའི་རྗེས་མིན་པར་ད་ལྟར་འཚོལ་ཞིབ་བྱ་རྒྱུ་ཡིན།”ཟེར་རྒྱུ་ཡོད་
དམ། ངས་འཇིགས་སྣང་དེ་ཚོས་ད་ལྟར་གང་བཤད་རྒྱུ་འདུག་ལྟ་བར་གདན་དྲངས་ཏེ།
འཇིགས་སྣང་ལ་བལྟས་ཏེ་གལ་ཏེ་ཁོང་ཚོ་བདེན་ན་ངས་དེ་ངོས་ལེན་བྱེད་ཆོག་གམ། ང་
ཅིའི་ཕྱིར་ཞེད་དགོས་རེད། གལ་ཏེ་ཁོང་ཚོ་ནོར་བ་ཡིན་ན། དེ་ཡང་ངས་ངོས་ལེན་བྱ་རྒྱུ་
རེད། ཁོང་ཚོ་ཅིའི་ཕྱིར་ནོར་མི་ཆོག ང་ཅིའི་ཕྱིར་ཞེད་དགོས་རེད། དེ་བཞིན་ངས་སློབ་
པའི་ཆེད་དུ་དགེ་རྒན་རྣམས་ལ་བརྩི་འཇོག་བྱ་རྒྱུ་ཡིན། འོན་ཀྱང་ང་ཞེད་སྣང་སྐྱེ་རྒྱུ་མ་
རེད། དེས་ན། ངས་འཇིགས་སྣང་ལ་ཁ་གཏད་གཅོག་དུས་དེ་ཕར་གཡོལ་འགྲོ་རྒྱུ་རེད།
འོན་ཀྱང༌། འཇིགས་སྣང་ལ་ཁ་གཏད་གཅོག་པ་ལ་ངས་འདྲི་རྩད་བྱེད་དགོས་ཀྱི་ཡོད་
ལ། དེའི་ནང་དུས་ཚོད་ཀྱི་དཀའ་རྙོག་ཚུད་ཡོད་པས་ཅུང་ཟད་མགོ་རྙོག་པོའི་རྒྱུད་རིམ་
ཞིག་ཡིན།
ཁྱེད་ཚོས་ཤེས་གསལ་ལྟར་དུས་ཚོད་ལ་དབྱེ་བ་གཉིས་ཡོད་དེ། ཆུ་ཚོད་འཁོར་ལོ་ལ་
གཞི་བཞག་པའི་དུས་ཚོད་དམ། སྐར་མ་རྗེས་མ། དོ་དགོང་། གནངས་ཉིན་བཅས་དང༌།
དེ་ནས་དུས་ཚོད་གཞན་ཞིག་ཡོད། དེ་ནི་སོ་སོའི་ནང་སེམས་དང་རྟོག་པས་བཟོ་ཡི་ཡོད།
“ང་མི་གྲགས་ཅན་ཞིག་བྱ་རྒྱུ་ཡིན།” “ངས་ལས་ཀ་ཞིག་རག་པར་བྱ་རྒྱུ་ཡིན།” “ང་ཡུ་
རོབ་ལ་འགྲོ་རྒྱུ་ཡིན།”ཞེས་ཟེར་བ་ལྟ་བུ་དེ་ནི་དུས་དང་གོ་སའི་ནང་ཚུད་པའི་སེམས་
ཁམས་ཀྱི་མ་འོངས་པ་ཡིན། དེས་ན། ཆུ་ཚོད་འཁོར་ལོ་གཞིར་བྱས་པའི་དུས་རྩིས་རིག་
པའི་དུས་ཚོད་དང་རྟོག་པའི་དུས་ཚོད་གཉིས་ཤེས་པར་བྱས་ཏེ། དེ་གཉིས་པོའི་ཕ་རོལ་
དུ་འགྲོ་རྒྱུ་དེ་ནི་འཇིགས་སྣང་ལས་ངོ་མར་གྲོལ་བ་དེ་ཡིན།
སློབ་ཕྲུག ཁྱེད་ཀྱིས་གལ་ཏེ་ཁྱེད་རང་གིས་གང་ཞིག་ཤེས་པ་ཡིན་ན། ཁྱེད་དེ་ལ་ཞེད་
སྣང་མེད་པ་ཆགས་ཀྱི་འདུག་གསུངས་སོང་། ཁྱེད་ཀྱིས་འཆི་བ་གང་ཡིན་པ་ཇི་ལྟར་
ཤེས་ཀྱི་འདུག
ཀིཤ་ན་མུར་ཏི། དེ་དྲི་བ་ཡག་པོ་འདུག ཁྱེད་རང་གིས་“ཁྱེད་ཀྱིས་འཆི་བ་གང་ཡིན་
པར་ཇི་ལྟར་ཤེས་ཀྱི་འདུག ཁྱེད་ཀྱིས་དེ་ལ་ཞེད་སྣང་མེད་པ་ཇི་ལྟར་བཟོ་ཐུབ་ཀྱི་འདུག་
གམ།”ཞེས་འདྲི་བཞིན་འདུག ངས་ཁྱེད་ལ་བཤད་ཆོག འཆི་བ་ལ་དབྱེ་ན་ལུས་ཀྱི་འཆི་
བ་དང་བསམ་བློའི་འཆི་བ་གཉིས་ཡོད། ལུས་ནི་ཞ་སྨྱུག་གིས་ཡི་གེ་བྲིས་བྲིས་ནས་
མཐར་ཟད་འགྲོ་བ་ལྟར་ཟློག་ཏུ་མེད་པར་འཆི་འགྲོ་རྒྱུ་རེད། སྨན་པ་ཚོས་སྨན་གསར་
པ་དེ་འདྲ་གསར་གཏོད་བྱས་ཏེ་ཁྱེད་ཅག་ལོ་བརྒྱད་ཅུའི་ཚབ་ལ་ལོ་བརྒྱ་དང་ཉི་ཤུ་འཚོ་
ཐུབ་སྲིད། འོན་ཀྱང་འཆི་བ་ནི་ད་དུང་ཡོད་ཡོད་པ་རེད། ལུས་ཀྱི་དབང་པོའི་མ་ལག་
རྣམས་མཇུག་གྲུབ་འགྲོ་རྒྱུ་རེད་ལ། ང་ཚོ་དེ་ལ་ཞེད་སྣང་སྐྱེ་ཡི་ཡོད་མ་རེད། ང་ཚོ་
ཞེད་སྣང་སྐྱེ་ས་དེ་ནི་བསམ་བློའི་འཆི་བ་སྟེ། ལོ་མང་པོའི་རིང་འཚོ་བའི་“བདག”འཆི་
བ། དཔལ་འབྱོར་ཧ་ཅང་མང་པོ་བསགས། ནང་མི་དང་བུ་ཕྲུག་ཡོད་པ། མི་ཆེན་ཆགས་
འདོད་ཡོད་པ། རྒྱུ་ནོར་དང་དཔལ་འབྱོར་ཇེ་མང་ཐོབ་འདོད་མཁན་གྱི་“བདག”དེ་ཡིན་
ལ། དེ་འདྲའི་“བདག་” འཆི་བ་དེ་ནི་ང་ཚོ་ཞེད་ཀྱི་ཡོད་པ་དེ་ཡིན། ཁྱེད་ཅག་གིས་དེ་
གཉིས་ཀྱི་ཁྱད་པར་ཤེས་ཀྱི་ཡོད་དམ། ལུས་ཀྱི་འཆི་བ་དང་“བདག”འཆི་བ་གཉིས་
ཀྱི་ཁྱད་པར། “བདག”འཆི་བ་ནི་སེམས་ཁམས་རིག་པའི་ཐོག་ནས་ལུས་ཀྱི་འཆི་བ་
ལས་ཆེས་གནད་ཆེ་ཡིན་ལ། དེ་ནི་ང་ཚོ་ཞེད་སྣང་སྐྱེ་ས་དེ་ཡིན། ད་ངལ་ཞིག་གསོས་
ཏེ་དེ་གར་བཞག་ཞོགས། ངས་ཁྱེད་ཚོ་ལ་འདི་འགྲེལ་བརྗོད་བྱེད་ཆོག ང་དཀའ་ངལ་དེ་
ཡོངས་རྗོགས་ཀྱི་ནང་འགྲོ་མི་འདོད། ཅུང་ཟད་བརྡ་སྟོན་ཙམ་བྱེད་ཀྱི་ཡོད། ཁྱེད་ཚོས་
སེམས་དང་། “བདག”ནི་བདེ་བ་དང་སྡུག་བསྔལ་མང་པོ་ཚོགས་པ་ཞིག་ཡིན། དེ་
འདྲའི་“བདག”དེ་དངོས་པོ་ཞིག་གི་ཆེད་དུ་འཆི་རྒྱུ་རེད་དམ། དེ་ནས་དེས་འཆི་བ་
གང་ཡིན་པ་ཤེས་རྒྱུ་རེད། དེ་ནི། ང་འདོད་དོན་ཞིག་གི་ཆེད་དུ་འཆི་ཐུབ་ཀྱི་རེད་དམ་
ཞེས་པ་དེ་ཡིན། ངས་“ང་ལ་འདོད་དོན་དེ་མི་དགོས། ང་ལ་བདེ་བ་དེ་མི་དགོས།”
ཞེས་ཟེར་ཆོག་གམ། ངས་དེ་མེད་པ་བཟོ་ཐུབ་བམ། དེ་ལས་འཆི་ཐུབ་ཀྱི་རེད་དམ། ཁྱེད་
ཚོས་སྒོམ་གྱི་སྐོར་ལ་གང་ཤེས་ཀྱི་ཨེ་ཡོད།
སློབ་ཕྲུག ཤེས་ཀྱི་མེད་རྒན་ལགས།
ཀིཤ་ན་མུར་ཏི།འོན་ཀྱང་མི་རྒས་འཁོག་ཚོས་ཀྱང་ཤེས་ཀྱི་ཡོད་མ་རེད།ཁོང་ཚོ་ཟུར་ཞིག་
ཏུ་བསྡད་ནས་མིག་གཉིས་བཙུམས་ཏེ། སློབ་ཕྲུག་ཚོས་དཔེ་དེབ་ལ་བློ་གཏད་རྒྱུའི་འབད་
པ་བྱེད་པ་བཞིན་བློ་གཏད་ཀྱི་ཡོད།དེ་སྒོམ་མ་རེད། གལ་སྲིད་ཁྱེད་ཚོས་སྒོམ་རྒྱག་སྟངས་
ཤེས་ན་སྒོམ་ནི་ཁྱད་པར་བ་ཞིག་ཡིན། ངས་དེའི་སྐོར་ལ་ཏོག་ཙམ་བཤད་རྒྱུ་ཡིན།
ཆེས་ཐོག་མ་དེར་ཁུ་སིམ་མེར་སྡོད་དགོས། ཁུ་སིམ་པོར་སྡོད་པར་རང་གིས་རང་ལ་
ཨུ་ཚུགས་མ་བྱེད། ཨུ་ཚུགས་གང་ཡང་མི་བྱེད་པར་ཁུ་སིམ་མེར་སྡོད་པ་དང་། ཡང་
ན་མར་ཉལ་ནས་སྡོད་དགོས། ཁྱེད་ཚོསཤེས་ཨེ་བྱུང༌། དེ་ནས་སོ་སོའི་བསམ་བློ་ལ་
ལྟོས། རང་གིས་བསམ་བློ་གང་འཁོར་བཞིན་ཡོད་མེད་ལ་རྟོག་ཞིབ་གྱིས། ཁྱེད་ཚོས་
སོ་སོའི་ལྷམ་དང་སཱ་རིའི་(Sari)སྐོར་ལ་བསམ་བློ་འཁོར་བཞིན་པ། ཁྱེད་ཚོས་གང་
བཤད་རྒྱུ་ཡིན་པ་དང་ཕྱི་རོལ་གྱི་བྱིའི་སྐད་གྲགས་པར་ཉན་པ་དེའི་སྐོར་ལ་བསམ་བློ་
འཁོར་བཞིན་ཡོད་པ་ཤེས་ཡོང་། དེ་འདྲའི་བསམ་བློ་དེ་དག་གི་རྗེས་འདེད་བྱས་ཏེ་
བསམ་བློ་དེ་དག་རེ་རེ་བཞིན་ཅིའི་ཕྱིར་འཁོར་གྱི་ཡོད་པ་ཤེས་པ་བྱེད་དགོས། ཁྱེད་ཚོས་
བསམ་བློ་བསྒྱུར་རྒྱུའི་འབད་པ་མ་བྱེད། སེམས་ལ་བསམ་བློ་གང་ཞིག་འཁོར་ཏེ་ཁྱེད་
ཚོས་བསམ་བློ་དང་ཚོར་བ་ཡོད་ཚད་ཀྱི་དོན་རྣམས་སྐུལ་འདེད་བྱ་མི་དགོས་པར་ཤེས་
འགོ་ཚུགས་པ་དེ་ཅིའི་ཕྱིར་འབྱུང་གི་ཡོད་པར་ལྟོས། བསམ་བློ་ཞིག་འཁོར་བའི་དུས་
སུ་དེ་འགོག་མི་ཉན། དེ་འགྲིག་འདུག དེ་ནོར་འདུག དེ་ཡག་པོ་འདུག དེ་སྡུག་པོ་འདུག་
ཟེར་རྒྱུ་མེད། དེ་ལ་རྟོག་ཞིབ་གྱིས་དང་། ཁྱེད་ཚོ་ལ་བསམ་བློ་དང་ཚོར་བ་ཡོད་ཚད་
ཤེས་ཐུབ་པའི་འཛིན་སྟངས་དང་རིག་ཚོར་རྣོན་པོ་ཞིག་སྐྱེ་འགོ་ཚུགས་ཡོང་། མ་ཟད་
དེ་འགྲིག་འདུགནོར་འདུག ཡག་པོ་འདུག སྡུག་པོ་འདུག་ཅེས་བཤད་མི་དགོས་པར།
བཅོས་མིན་གྱིས་ཐོག་ནས་ལྐོག་གྱུར་གྱི་གསང་བའི་བསམ་བློ་ཡོད་ཚད་དང༌། ལྐོག་
གྱུར་གྱི་སྐུལ་སློང་ཡོད་ཚད་དང་། ཚོར་བ་ཡོད་ཚད་ཤེས་རྒྱུ་རེད། རྟོག་ཞིབ་བྱེད་པ་
དང་བསམ་བློའི་ཆེས་ཟབ་སར་འགྲོ་དུས་ཁྱེད་ཚོའི་སེམས་པ་ཕུལ་བྱུང་གི་ཕྲ་མོ་དང་
གསོན་ཉམས་དོད་པོ་ཆགས་རྒྱུ་རེད། དེ་དུས་སེམས་ཀྱི་ཆ་ཤས་གང་ཡང་གཉིད་མི་
ཡུར་ལ། སེམས་པ་ཡོངས་སུ་སངས་རྒྱུ་རེད།
དེ་ནི་གཞི་རྩ་གཅིག་པུ་ཡིན་ལ། དེ་ནས་ཁྱེད་ཚོའི་སེམས་ཤིན་ཏུ་ཞི་བ་ཆགས་རྒྱུ་
རེད། ལུས་སེམས་ཡོངས་རྫོགས་ཤིན་ཏུ་ཞི་ལྷོད་ཆགས་རྒྱུ་རེད། དེ་ནས་ཞི་ལྷོད་དེའི་
ཟབ་སར་ལྷག་པར་འགྲོ་རྒྱུའི་རྒྱུད་རིམ་ཆ་ཚང་བ་དེ་ནི་སྒོམ་ཡིན། སྒོམ་ནི་ཟུར་ཞིག་ཏུ་
བསྡད་དེ་ཚིག་མང་པོ་སྐྱོར་བའམ། པར་རིས་ཤིག་གི་སྐོར་ལ་བསམ་བློ་གཏང་རྒྱུ་དང༌།
ཡ་མཚན་པོ་དང༌། སྤྲོ་སེམས་འཁོལ་བའི་འཆར་སྣང་དེ་འདྲའི་ནང་ལ་འགྲོ་རྒྱུ་དེ་མིན།
བསམ་བློ་དང་ཚོར་བ་ཡི་རྒྱུན་རིམ་ཡོད་ཚད་ཤེས་རྟོགས་བྱ་རྒྱུ་དེ་ནི་རྟོག་པ་དང་
ཚོར་བ་ཡོད་ཚད་ལས་གྲོལ་བར་བྱས་ཏེ། ཁྱེད་ཚོའི་སེམས་པ་དང་ལུས་སེམས་ཡོངས་
རྫོགས་ཤིན་ཏུ་ཞི་འཇམ་ཆགས་པའི་ཆེད་ཡིན། དེ་ཡང་མི་ཚེའི་ཆ་ཤས་ཡིན་ལ། དེ་
འདྲའི་ཞི་ལྷིང་དེའི་ཐོག་ནས་ཁྱེད་ཚོས་ཤིང་སྡོང་དང༌། མི། ནམ་མཁའ། རྒྱུ་སྐར་རྣམས་
ལ་ལྟ་ཞིབ་བྱེད་ཐུབ། དེ་ནི་མི་ཚེའི་མཛེས་སྡུག་དེ་ཡིན།

བདུན་པ། འཚེ་བ།
On Violence

འཛམ་གླིང་འདིའི་ནང་འཚེ་བ་ཧ་ཅང་ཆེན་པོ་ཡོད། འཚེ་བ་ལ་ཕྱིའི་འཚེ་བ་དང་ནང་གི་
འཚེ་བ་ཡང་ཡོད།ཕྱིའི་འཚེ་བ་ནི་ཤེས་བཞིན་དུ་ཁྱད་མངགས་གཞན་གསོད་པ་དང་གཞན་
ལ་གནོད་འཚེ་བྱེད་པའམ། བསམ་ཤེས་མེད་པར་ཁོང་ཁྲོ་དང་སྡང་འཛིན་གྱིས་ཁེངས་
པའི་ཚིག་རྩུབ་སྨྲ་བ་དང་། ནང་སེམས་ཀྱི་ཐོག་ནས་མི་ལ་སྡང་བ་དང༌། ཁྲོ་བ་དང་། སྐྱོན་
བརྗོད་བྱ་རྒྱུ་དེ་ཡིན། ནང་སེམས་ནས་ང་ཚོས་རྒྱུན་དུ་མི་གཞན་དང་གཅིག་པུ་མིན་པར་
ང་ཚོ་རང་ཉིད་དང་ཡང་རྩོད་གླེང་དང་འཁྲུག་འཛིང་བྱེད་བཞིན་སྡོད་ཡོད།ང་ཚོས་མི་གཞན་
རྣམས་འགྱུར་བ་ཐེབས་འདོད་ཀྱི་ཡོད་ལ། ཁོང་ཚོ་ལ་བཙན་སྐུལ་བྱས་ཏེ་ང་ཚོའི་བསམ་
བློའི་རྗེས་སུ་འཇུག་པ་བྱེད་འདོད་ཀྱི་ཡོད།
ནར་སོན་རིམ་བཞིན། ང་ཚོས་འཛམ་གླིང་འདིར་འགྲོ་བ་མིའི་འཚོ་གནས་ཀྱི་གནས་
རིམ་ཚང་མའི་ནང་འཚེ་བ་ཆེན་པོ་ཡོད་པ་མཐོང་རྒྱུ་རེད། འཚེ་བའི་མཐར་ཐུག་པ་དེ་ནི་
ཆོས་ལུགས་ཀྱི་ལྟ་གྲུབ་དང་རྒྱལ་ཁབ་ཟེར་བའི་བསམ་བློའི་འགལ་ཟླའི་ཆེད་དུ་གསོད་
རེས་བཏང་བ་དང༌། ས་ཆའི་ཆ་ཤས་ཆུང་ཙག་ཅིག་བདག་སྲུང་ཆེད་གསོད་རེས་བཏང་
བའི་དམག་འཁྲུག་དེ་ཡིན། བྱ་བ་དེ་སྒྲུབ་པའི་ཆེད་དུ་མི་ཡིས་གསོད་བཅོམ་དང་རྨས་
སྐྱོན་བཏང་གི་ཡོད་ལ། མཐའ་ན་རང་ཉིད་ཀྱང་གསོད་ཀྱི་ཡོད། འཛམ་གླིང་འདིར་འཚེ་བ་
ཧ་ཅང་ཆེན་པོ་འབྱུང་གི་ཡོད། ཕྱུག་པོ་ཚོས་མི་དམངས་རྣམས་དབུལ་པོ་རང་སོར་ལུས་
འདོད་ཀྱི་ཡོད་ལ། དབུལ་པོ་ཚོ་ཕྱུག་པོར་འགྱུར་འདོད་ཀྱི་ཡོད་པས། རྒྱུན་རིམ་དེའི་ནང་
ཕྱུག་པོ་ལ་མི་དགའ་བ་ཆགས་འགྲོ་ཡི་ཡོད། སྤྱི་ཚོགས་ཀྱི་འཆིང་བའི་དབང་གིས་ཁྱེད་
ཚོས་ཀྱང་འདི་ལ་ཞལ་འདེབས་རྒྱག་རྒྱུ་རེད།
ཁྱོ་ག་དང་། ཆུང་མ་དང་། བུ་ཕྲུག་ཚོའི་བར་ལ་ཡང་འཚེ་བ་ཡོང་གི་ཡོད། འཚེ་བ་
དང་། སྡང་འཛིན། ཞེ་འཁོན། གདུག་རྩུབ། ཐ་ཤལ་གྱི་སྐྱོན་བརྗོད། ཁོང་ཁྲོ་རྣམས་ཡོང་
གི་ཡོད་ལ། འདི་ཐམས་ཅད་མིའི་ལྷན་སྐྱེས་སུ་གྱུར་ཡོད། འགྲོ་བ་མི་སྒེར་རེ་རེའི་ལྷན་
སྐྱེས་སུ་གྱུར་ཡོད། དེ་ཁྱེད་ཅག་གི་རྒྱུད་ལ་ཡང་ལྷན་སྐྱེས་སུ་ཡོད་ལ། སློབ་གསོ་ཡིས་
ཁྱེད་ཚོ་དེ་དག་ཐམས་ཅད་ཀྱི་ཕ་རོལ་དུ་འགྲོ་བར་རོགས་བྱེད་དགོས་པ་ལས། རྒྱུགས་
སྤྲོད་ཅིག་འཕྲོད་པ་བྱ་རྒྱུ་དང་ལས་ཀ་ཞིག་རག་པ་བྱ་རྒྱུ་ཁོ་ན་མིན། ཁྱེད་ཚོ་ཤེས་ཡོན་
ཅན་བྱེད་དགོས་པ་ནི་དོན་ངོ་མར་ཡིད་དུ་འོང་བ་དང༌། ཐང་པོ། བག་ཡོད། རྣམ་དཔྱོད་
ལྡན་པའི་འགྲོ་བ་མི་ཞིག་ཆགས་པའི་ཆེད་ཡིན་པ་ལས། རྩོད་པ་བརྒྱབ་ནས་རང་གི་རྩུབ་
སྤྱོད་འགེབ་སྲུང་བྱེད་ཐུབ་པའི་གདུག་རྩུབ་ཅན་གྱི་མི་ཀླད་པ་གྲུང་པོ་ཞིག་ཆགས་པའི་
ཆེད་མིན། ཁྱེད་ཅག་འཚར་ལོངས་བྱུང་རིམ་བཞིན་འཚེ་བ་འདི་ཐམས་ཅད་མྱོང་རྒྱུ་
རེད་ལ། ཁྱེད་ཚོས་འདི་ནས་ཉན་ཚད་ཚང་མ་བརྗེད་དེ་སྤྱི་ཚོགས་ཀྱི་རྒྱུག་ཆུའི་ནང་ལ་
ཐིམ་འགྲོ་རྒྱུ་རེད། ཁྱེད་ཚོ་འཛམ་གླིང་སྤྱི་དང་འདྲ་བར་གདུག་རྩུབ་ཅན་དང༌། གྱོང་པོ།
ཁ་ཏིག ཁྲོ་བོ། འཚེ་བ་ཅན་དེ་འདྲ་ཆགས་འགྲོ་རྒྱུ་རེད་ལ། ཁྱེད་ཚོས་སྤྱི་ཚོགས་གསར་
པ་ཞིག་དང་འཛམ་གླིང་གསར་པ་ཞིག་འཛུགས་རྒྱུའི་རོགས་འདེགས་བྱ་རྒྱུ་མ་རེད།
འོན་ཀྱང༌། འཛམ་གླིང་གསར་པ་ཞིག་དང་རིག་གཞུང་གསར་པ་ཞིག་དགོས་གལ་
ཆེན་པོ་ཡིན། རིག་གཞུང་རྙིང་པ་ནི་འཆི་ཚར་རེད། ས་འོག་སྦས་ཚར་རེད། བསྲེགས་
ཚར་རེད། འཐོར་ཚར་རེད། ཡལ་ཚར་རེད། ཁྱེད་ཚོས་རིག་གཞུང་གསར་པ་ཞིག་
གསར་སྐྲུན་བྱེད་དགོས། རིག་གཞུང་གསར་པ་ཞིག་འཚེ་བར་གཞི་བྱས་ཏེ་གསར་
སྐྲུན་བྱེད་མི་ཐུབ། རིག་གཞུང་གསར་པ་དེ་ཁྱེད་རང་ཚོར་རག་ལས། གང་ཡིན་ཞེ་ན།
མི་རབས་རྒན་པ་ཚོས་འཚེ་བ་དང་བཙན་ཤུགས་ལ་གཞིར་བྱས་པའི་སྤྱི་ཚོགས་ཤིག་
བསྐྲུན་ཡོད་པས། རྙོག་འཛིང་དང་སྡུག་བསྔལ་ཡོད་ཚད་ཀྱི་རྒྱུ་རྐྱེན་བྱེད་མཁན་ནི་དེ་
ཡིན། མི་རབས་རྒན་པ་ཚོས་འཛམ་གླིང་འདི་བསྐྲུན་ཡོད། ཁྱེད་ཚོས་དེ་བསྒྱུར་བཅོས་
བཏང་དགོས། ཁྱེད་ཚོ་རྒྱབ་ཏུ་བསྡད་དེ་“ང་མི་གཞན་རྣམས་ཀྱི་རྗེས་སུ་འབྲངས་ཏེ་
ལེགས་འགྲུབ་དང་གོ་གནས་བཙལ་རྒྱུ་ཡིན།”ཞེས་བཤད་ན་མི་འགྲིག གལ་ཏེ་དེ་ལྟར
བྱས་ན་ཁྱེད་ཚོའི་ཕྲུ་གུ་ཚོ་སྡུག་བསྔལ་མྱོང་རྒྱུ་རེད། ཁྱེད་ཚོའི་དུས་ཚོད་དེ་སྐྱིད་པོ་
བྱས་ཏེ་སྐྱེལ་སྲིད། འོན་ཀྱང་། ཁྱེད་ཚོའི་ཕྲུ་གུ་ཚོས་དེའི་རིན་འབབ་འཇལ་དགོས་ཐུག་
རྒྱུ་རེད། དེར་བརྟེན། ཁྱེད་ཚོས་ལྷ་དང༌། ཆོས་ལུགས། རང་གཅེས་འཛིན། ཁྱིམ་ཚང་
བདེ་འཇགས་བཅས་ཀྱི་མིང་ཐོག་ནས་མི་དང་མིའི་བར་ལ་འབྱུང་བཞིན་པའི་གདུག་རྩུབ་
ཀྱི་བྱ་ངན་དེ་ཚང་མར་བསམ་ཞིབ་བྱེད་དགོས། ཁྱེད་ཚོས་ཕྱི་ལོགས་ཀྱི་གདུག་རྩུབ་དང་
འཚེ་བ། དེ་བཞིན་ཁྱེད་ཚོས་ད་དུང་མི་ཤེས་པའི་ནང་གི་འཚེ་བའི་ཐོག་ལ་བསམ་ཞིབ་
བྱེད་དགོས།
ཁྱེད་ཅག་ད་དུང་ན་གཞོན་རེད། འོན་ཀྱང་ལོ་རྒས་རིམ་བཞིན་ཁྱེད་ཚོས་མི་ཡིས་རང་
ཉིད་དང་། རང་གི་ཆུང་མ། ཕྲུ་གུ། ཁྱིམ་མཚེས། ལྷ་དང་བཅས་པའི་མཉམ་དུ་རྒྱུན་ཆད་
མེད་པའི་འཐབ་འཛིང་གི་རྐྱེན་གྱིས་མི་ཡི་སེམས་ནང་དུ་སྡུག་བསྔལ་ཆེན་པོའི་དམྱལ་
བ་དེ་ཇི་ལྟར་མྱོང་བ་ཤེས་རྒྱུ་རེད། མི་ནི་སྡུག་བསྔལ་དང་མགོ་རྙོག་གི་ནང་དུ་ཚུད་ནས་
བརྩེ་བ་དང་། བྱམས་སེམས། གཏོང་ཕོད། རོགས་ཕན་གྱི་བསམ་བློ་རྣམས་མེད། མི་
ཞིག་གི་མིང་ཟུར་ལ་འབུམ་རམས་པའི་གོ་གནས་ཡོད་སྲིད་ལ། ཁོང་ཁང་པ་དང་མོ་ཊ་
མང་པོ་ཡོད་པའི་ཚོང་པ་ཞིག་ཀྱང་ཆགས་སྲིད། འོན་ཀྱང་གལ་ཏེ་ཁོང་ལ་བརྩེ་བ་དང༌།
དུང་བ། བྱམས་སེམས། མནོ་བསམ་རྣམས་མེད་ན། ཁོང་གིས་གཏོར་བརླག་བཏང་
བའི་འཛམ་གླིང་ཞིག་ལ་ཞལ་འདེབས་རྒྱབ་ཀྱི་ཡོད་པས། ཁོང་ནི་དོན་དངོས་སུ་དུད་འགྲོ་
ལས་ཀྱང་ཐབས་སྡུག་པ་ཞིག་ཡིན།
དེས་ན། ལོ་གཞོན་ཡིན་སྐབས་ཁྱེད་ཚོས་གནས་དོན་འདི་ཚང་མ་ཤེས་དགོས།
གནས་དོན་འདི་དག་ཐམས་ཅད་གསལ་པོ་བཟོ་དགོས། གནས་དོན་འདི་ཐམས་ཅད་
གསལ་སྟོན་བྱས་ཏེ་ཁྱེད་ཚོའི་སེམས་པས་བསམ་བློ་གཏང་རྒྱུ་འགོ་འཛུགས་པ་ཞིག་
བྱེད་དགོས། དེ་མིན་འཛམ་གླིང་གི་མི་གཞན་རྣམས་དང་འདྲ་བོ་ཆགས་འགྲོ་རྒྱུ་རེད། མ་
ཟད། བརྩེ་བ་དང་། དུང་བ། རོགས་ཕན། གཏོང་ཕོད་རྣམས་མེད་ན་མི་ཚེ་ནི་འཇིགས་
སུ་རུང་བའི་ཚོང་ལས་ཞིག་ཆགས་འགྲོ་རྒྱུ་རེད། དེར་བརྟེན། མི་ཡིས་འཚེ་བའི་དཀའ་
རྙོག་འདི་ཚང་མ་ཤེས་རྟོགས་བྱེད་དགོས་པ་ཆགས་ཡོད། འཚེ་བ་ཤེས་རྟོགས་མི་བྱེད་པ་
ནི་ངོ་མ་རྨོངས་པ་དང་། རྣམ་དཔྱོད་དང༌། རིག་གཞུང་གི་གོ་རྟོགས་མེད་པ་ཆགས་ཀྱི་
ཡོད། མི་ཚེ་ནི་ཧ་ཅང་རྒྱ་ཆེན་པོ་ཡིན་པས། རང་ཉིད་ཨི་ཁུང་ཆུང་ཆུང་ཞིག་བྲུས་ཏེ་དེའི་
ནང་བསྡད་དེ་མི་གཞན་རྣམས་དང་འཁྲུག་འཛིང་བྱེད་པ་དེ་གཅིག་པུ་ནི་འཚོ་གནས་བྱེད་
པ་ག་ལ་ཡིན། དེ་ཐམས་ཅད་ཁྱེད་ཚོར་རག་ལས། ད་ནས་བཟུང་ཁྱེད་ཚོས་གནས་དོན་
འདི་ཐམས་ཅད་ཀྱི་སྐོར་ལ་ཤེས་པ་བྱེད་དགོས། ཁྱེད་ཚོས་བསམ་གཞིགས་ནན་ཏན་གྱི་
ཐོག་ནས་འཚེ་བའི་ལམ་དུ་འགྲོ་རྒྱུ་དང༌། ཡང་ན་སྤྱི་ཚོགས་ཀྱི་ཁ་གཏད་དུ་ལངས་རྒྱུ་
གང་རུང་གཅིག་གདམ་ཀ་བྱེད་དགོས།
ཁྱེད་ཚོ་རང་དབང་བྱས་ཏེ་སྡོད། རྒྱལ་འགལ་དང་ཞེ་སྡང་གང་ཡང་མེད་པར་སྐྱིད་པོ་
དང་དགའ་བོའི་ངང་སྡོད་དང་། དེ་ནས་མི་ཚེ་ཤིན་ཏུ་ཁྱད་པར་བ་ཞིག་ཆགས་རྒྱུ་རེད། དེ་
ནས་དགའ་བ་དང་དྭངས་བས་ཁེངས་པའི་མི་ཚེ་དོན་དང་ལྡན་པ་ཞིག་འབྱུང༌།
དེ་རིང་ཞོགས་པར་ཡར་ལངས་སྐབས་ཁྱེད་ཚོས་སྒེའུ་ཁུང་གི་ཕྱི་རོལ་དུ་བལྟས་ཨེ་
ཡིན། གལ་ཏེ་བལྟས་ཡོད་ན་ཁྱེད་ཚོས་ཡིད་དུ་འོང་བའི་མཁའ་དབྱིངས་སུ་ཉི་མ་འཆར་
དུས་རི་བོ་དེ་དག་དམར་སེང་ངེར་ཆགས་པ་མཐོང་ཡོད་རྒྱུ་རེད། བྱ་བྱིའུ་དག་གིས་གླུ་
ལེན་པ་དང་ཞོགས་པའི་ཁུ་བྱུག་གི་སྐད་སྙན་གྲགས་པས། ཕྱོགས་ཐམས་ཅད་ཆེས་ཁུ་
སིམ་སིམ་དང་ཧ་ཅང་མཛེས་སྡུག་དང་ལྷིང་འཇགས་ཀྱི་ཚོར་སྣང་ཞིག་འདུག གལ་ཏེ་
དེ་དག་ཚང་མ་ཤེས་ཚོར་མེད་མཁན་ཞིག་ཡོད་ན། མི་དེ་ནི་ཤི་བའི་རོ་དང་འདྲ་བ་ཡིན།
འོན་ཀྱང་ཤེས་ཚོར་ཡོད་མཁན་མི་འགའ་ལས་མེད། ཁྱེད་ཚོའི་སེམས་དང་སྙིང་གཉིས་
གུ་ཡངས་པོ་ཡོད་པའི་དུས་དང༌། ཞེད་སྣང་མེད་པའི་དུས་དང་། འཚེ་བ་ཅན་མིན་པའི་
དུས་ཁོ་ནར་དེ་ཤེས་ཚོར་ཐུབ་ཀྱི་རེད། དེ་ནས་དེ་ལ་དགའ་བ་ཡོད། མི་ཧ་ཅང་ཉུང་ངུ་
ཞིག་གིས་མ་གཏོགས་མི་ཤེས་པའི་ངོ་མཚར་ཅན་གྱི་བདེ་བ་ཆེན་པོ་ཞིག་ཡོད་ལ། འགྲོ་
བ་མིའི་སེམས་ཀྱི་ནང་དུ་དེ་འདྲའི་གནས་བབ་དེ་བསྐྱེད་རྒྱུ་དེ་ནི་སློབ་གསོའི་དགོས་དོན་
ཡིན།
སློབ་ཕྲུག རྒན་ལགས། སྤྱི་ཚོགས་རྦད་དེ་རྩ་མེད་གཏང་རྒྱུ་དེས་རིག་གཞུང་གསར་པ་
ཞིག་བསྐྲུན་རྒྱུ་རེད་དམ།
ཀིཤ་ན་མུར་ཏི། རྦད་དེ་རྩ་མེད་གཏང་རྒྱུ་དེ་ཡིས་རིག་གཞུང་གསར་པ་ཞིག་བསྐྲུན་རྒྱུ་
རེད་དམ། ཁྱེད་ཅག་གིས་ཤེས་གསལ་ལྟར། ཕ་རན་སིའི་གསར་བརྗེ། ཨུ་རུ་སུའི་གསར་
བརྗེ། རྒྱ་ནག་གི་གསར་བརྗེ་ལྟ་བུའི་གསར་བརྗེ་མང་པོ་བྱུང་མྱོང༌། ཁོང་ཚོས་གསར་
པ་ཞིག་འགོ་འཛུགས་པའི་ཆེད་དུ་ཡོད་ཚད་གཏོར་བཤིག་བཏང་ཡོད། ཁོང་ཚོས་གསར་
པ་གང་ཡང་བཟོ་སྐྲུན་བྱས་ཡོད་རེད་དམ། སྤྱི་ཚོགས་ཚང་མའི་ནང་ལ་གོང་མ་དང༌།
བར་མ། འོག་མ་སྟེ་གནས་རིམ་རིམ་པ་གསུམ་ཡོད། རིམ་པ་གོང་མའི་ནང་སྡེ་དཔོན་མི་
དྲག་དང་། འབྱོར་ལྡན་དང་། མི་གྲུང་པོ་རྣམས་ཡོད་ལ། དེ་ནས་རྒྱུན་ལྡན་ལས་ཀ་བྱེད་
མཁན་གྱི་རིམ་པ་བར་མ་དེ་ཡོད། དེ་ནས་རིམ་པ་འོག་མའི་ངལ་རྩོལ་བ་རྣམས་ཡོད། དེ་
དག་ཐམས་ཅད་ཕན་ཚུན་འཐབ་རྩོད་བྱེད་ཀྱི་སྡོད་ཡོད། རིམ་པ་བར་མ་དེ་རྩེ་མོར་སླེབས་
འདོད་ཀྱི་ཡོད་ལ། ཁོང་ཚོས་གསར་བརྗེ་བྱས་ཏེ་རྩེ་མོར་སླེབས་དུས་རང་གི་གོ་གནས་
དང་། ཆེ་མཐོང་། བདེ་སྡུག དབང་ཐང་རྣམས་ལ་ཞེན་ཏེ་སྡོད་ཀྱི་ཡོད། དེ་ནས་སླར་
ཡང་རིམ་པ་བར་མ་གསར་པ་དེས་རྩེ་མོར་སླེབས་ཐབས་བྱེད། རིམ་པ་འོག་མ་དེས་རིམ་
པ་བར་མ་ལ་སླེབས་ཐབས་བྱེད། རིམ་པ་བར་མ་དེས་རིམ་པ་གོང་མར་སླེབས་ཐབས་
བྱེད་ཀྱི་ཡོད། འདི་ནི་སྤྱི་ཚོགས་ཁྱོན་ཡོངས་དང་རིག་གཞུང་ཚང་མའི་ནང་རྟག་ཏུ་འབྱུང་
བཞིན་པའི་འཐབ་རྩོད་དེ་ཡིན། རིམ་པ་བར་མ་ཡིས་“ང་རྩེ་མོར་སླེབས་པར་བྱས་ཏེ་
གསར་བརྗེ་བྱ་རྒྱུ་ཡིན།”ཟེར་གྱི་ཡོད་ལ། ཁོང་རྩེ་མོར་སླེབས་དུས་ཁྱེད་ཚོས་ཁོང་གིས་
གང་བྱེད་མིན་མཐོང་རྒྱུ་རེད། ཁོང་གིས་བསམ་བློ་དང་། མནར་གཅོད། གསོད་གཏུབ།
གཏོར་བཤིག འཇིགས་སྐུལ་སོགས་ཀྱི་བརྒྱུད་ནས་མི་རྣམས་དབང་སྒྱུར་ཇི་ལྟར་བྱེད་
དགོས་མིན་ཤེས་ཀྱི་ཡོད།
དེས་ན། གཏོར་བཤིག་གི་བརྒྱུད་ནས་ཁྱེད་ཅག་གིས་ནམ་ཡང་གྲུབ་འབྲས་གང་
ཡང་འདོན་མི་ཐུབ། འོན་ཀྱང་། གལ་ཏེ་ཁྱེད་ཚོས་གོ་རིམ་མེད་པ་དང་གཏོར་བཤིག་གི་
བརྒྱུད་རིམ་ཡོངས་རྫོགས་ཤེས་ན། གལ་ཏེ་ཁྱེད་ཚོས་ཕྱི་ལོགས་ནས་གཅིག་པུ་མིན་
པར་རང་ཉིད་ཀྱི་ནང་ངོས་སུ་དེ་ལ་སློང་སྦྱོང་བྱེད་ཀྱི་ཡོད་ན། དེ་ནས་ཤེས་རྟོགས་དང༌།
བག་ཡོད། དུང་སེམས། བརྩེ་བ་རྣམས་ཀྱི་བརྒྱུད་ནས་རྦད་དེ་ཁྱད་པར་བའི་གོ་རིམ་ཞིག་
འབྱུང་། འོན་ཀྱང་གལ་ཏེ་ཁྱེད་ཚོས་ཤེས་ཀྱི་མེད་ན། གལ་ཏེ་ཁྱེད་ཚོས་གྱེན་ལོག་གཅིག་
པུ་བྱེད་པ་ཡིན་ན། དེ་འགྲོ་ལུགས་གཅིག་རང་དེ་ཡང་ནས་ཡང་དུ་སྐྱར་ཟློས་བྱེད་སྡོད་
ཡོད། གང་ཡིན་ཞེ་ན། ང་ཚོ་འགྲོ་བ་མི་རྣམས་ནི་རྒྱུན་དུ་དེ་རང་རེད། ཁྱེད་ཚོས་ཤེས་
གསལ་ལྟར། དེ་ནི་མར་བཤིག་སྟེ་གསར་པ་ཞིག་ཡར་རྒྱབ་ཆོག་པའི་ཁང་པ་ཞིག་དང་
མི་འདྲ། འགྲོ་བ་མི་རྣམས་ནི་དེ་ལྟར་བསྐྲན་མེད། གང་ཡིན་ཞེ་ན། འགྲོ་བ་མི་རྣམས་ཕྱི་
ཚུལ་ནས་ཤེས་ཡོན་ཅན་དང་རིག་གཞུང་ལྡན་པ་དང་གྲུང་པོ་ཡོད་ཀྱང་། ནང་ངོས་ནས་
ཁོང་ཚོ་འཚེ་བ་ཅན་ཡིན། དེ་ལྟ་བུའི་དུད་འགྲོའི་རང་གཤིས་དེ་གཞི་རྩ་ནས་འགྱུར་བ་མ་
འགྲོ་བ་ཡིན་ན། ཕྱི་རོལ་གྱི་གནས་སྟངས་དེ་ཅི་འདྲ་ཞིག་ཡིན་རུང་ནང་གི་རང་གཤིས་
དེས་རྟག་ཏུ་དབང་དུ་བསྡ་ངེས། སློབ་གསོ་ནི་ནང་གི་མི་དེ་འགྱུར་བ་འགྲོ་རྒྱུ་དེ་ཡིན།
སློབ་ཕྲུག རྒན་ལགས། ཁྱེད་ཀྱིས་ང་ཚོས་འཛམ་གླིང་འདི་ངེས་པར་དུ་འགྱུར་བ་བཏང་
དགོས་གསུངས་སོང་། ང་ཚོས་དེ་ཇི་ལྟར་འགྱུར་བ་བཏང་ཐུབ།
ཀིཤ་ན་མུར་ཏི། འཛམ་བུ་གླིང་ཟེར་ན་གང་རེད། འཛམ་བུ་གླིང་ནི་ཁྱེད་ཚོ་དང་། ཁྱེད་
ཚོའི་ནང་མི། གྲོགས་པོ། ཁྱིམ་མཚེས་རྣམས་གནས་ས་དེ་ཡིན། ཁྱེད་ཚོའི་ནང་མི། ཁྱེད་
ཚོའི་གྲོགས་པོ། ཁྱེད་ཚོའི་ཁྱིམ་མཚེས་རྣམས་རྒྱ་བསྐྱེད་རྒྱུ་ཡོད། དེ་འཛམ་བུ་གླིང་ཡིན།
ཁྱེད་རྣམས་འཛམ་གླིང་དེའི་དབུས་རེད། དེ་ནི་ཁྱེད་ཚོ་སྡོད་སའི་འཛམ་གླིང་དེ་ཡིན། དེས་
ན། ཁྱེད་ཚོས་འཛམ་གླིང་དེ་ཇི་ལྟར་འགྱུར་བ་གཏང་རྒྱུ་ཡིན། རང་ཉིད་འགྱུར་བ་བཏང་
པའི་བརྒྱུད་ནས་གཏང་རྒྱུ་ཡིན་ནམ།
སློབ་ཕྲུག རྒན་ལགས། ཁྱེད་ཀྱིས་རང་ཉིད་ཇི་ལྟར་འགྱུར་བ་བཏང་ཐུབ་ཀྱི་ཡོད།
ཀིཤ་ན་མུར་ཏི། ཁྱེད་ཀྱིས་དེ་ཇི་ལྟར་བྱེད་ཐུབ། དང་པོར་དེ་ཤེས་པ་གྱིས། དང་པོར་ཁྱེད་
ཚོ་འཛམ་གླིང་དེའི་དབུས་ཡིན་པ་ཤེས་པར་གྱིས། ཁྱེད་ཚོ་དང་ཁྱེད་ཚོའི་ནང་མི་རྣམས་
དབུས་སུ་ཡོད། དེ་ནི་འཛམ་གླིང་རེད་ལ། ཁྱེད་ཚོ་འགྱུར་བ་བཏང་དགོས་རེད། ཁྱེད་
ཚོས་“ང་ཇི་ལྟར་འགྱུར་བ་བཏང་དགོས།"ཞེས་འདྲི་ཡི་ཡོད། ཁྱེད་ཚོས་འགྱུར་བ་ཇི་
ལྟར་བཏང་གི་ཡོད། དེ་ནི་འགྱུར་བ་བཏང་དཀའ་ཤོས་ཤིག་ཡིན། གང་ཡིན་ཞེ་ན་ང་ཚོ་
ཕལ་ཆེ་བ་འགྱུར་བ་བཏང་འདོད་ཀྱི་མེད། ཁྱེད་ཅག་ལོ་གཞོན་ཡིན་དུས་འགྱུར་བ་བཏང་
འདོད་ཀྱི་ཡོད་ལ། ཁྱེད་ཚོ་གསོན་ཉམས་དོད་པོ་དང་ནུས་ཤུགས་ལྡན་པ་ཡོད། ཤིང་སྡོང་
སྟེང་ལ་འཛེགས་འདོད་པ་དང༌། རྟོག་ཞིབ་བྱེད་འདོད་པ་དང་ཤེས་འདོད་ཀྱིས་ཁེངས་
ཡོད།འོན་ཀྱང་ལོ་ཅུང་ཟད་ཆེར་འགྲོ་དུས་མཐོ་སློབ་ལ་འགྲོ་རྒྱུ་དང་སྔོན་ཚུན་ནས་གཞིས་
ཆགས་རྒྱུའི་འགོ་བཙུག་རྒྱུ་རེད། དེ་ནས་ཁྱེད་ཚོ་འགྱུར་བ་བཏང་འདོད་ལ། དེ་དུས་
ཁྱེད་ཚོས་“དཀོན་ཅོག་གི་ངོ་ལ་བལྟས་ནས་ང་ཁེར་རྐྱང་བཞག་རོགས་གནང་། ”ཟེར་
གྱི་རེད། འཛམ་གླིང་འགྱུར་བ་བཏང་སྙིང་འདོད་མཁན་ནི་མི་ཉུང་ཉུང་ལས་མེད་ལ། རང་
ཉིད་འགྱུར་བ་བཏང་སྙིང་འདོད་མཁན་ནི་དེ་བས་ཉུང་ཉུང་ཡིན། གང་ཡིན་ཞེ་ན། ཁོང་ཚོ་
རང་ཉིད་སྡོད་སའི་འཛམ་གླིང་དེའི་དབུས་ཡིན་ཞིང༌། འགྱུར་བ་ཞིག་བཏང་བ་ལ་བློ་གྲོས་
ཧ་ཅང་ཆེན་པོ་དགོས། ང་ཚོ་གཅིག་ནས་གཞན་ལ་འགྱུར་ཐུབ། འོན་ཀྱང་དེ་ནི་འགྱུར་བ་
གཏན་ནས་མིན། མི་ཚོས་“ང་གཅིག་ནས་གཞན་དུ་འགྱུར་བཞིན་ཡོད།”ཟེར་དུས། ཁོང་
ཚོས་ཁོང་ཚོ་འགུལ་སྐྱོད་བྱེད་ཀྱི་ཡོད་བསམ་གྱི་ཡོད་རེད། ཁོང་ཚོས་ཁོང་ཚོ་འགྱུར་བ་
འགྲོ་བཞིན་ཡོད་བསམ་གྱི་ཡོད། འོན་ཀྱང་དོན་ངོ་མར་ཁོང་ཚོ་གཏན་ནས་འགུལ་སྐྱོད་
བྱས་མེད། ཁོང་ཚོས་ཁོང་ཚོ་གང་ཆགས་དགོས་པའི་བསམ་བློ་ཞིག་གཅིག་པུ་གསལ་
སྟོན་བྱས་ཡོད། ཁོང་ཚོ་“གང་ཆགས་དགོས་པའི་”བསམ་བློ་དེ་ནི་“དོན་ངོ་མར་་གང་
ཡིན”པ་དེ་དང་མི་འདྲ་བ་ཡིན་ལ། “གང་ཆགས་དགོས་པའི་”ཐད་ཀྱི་འགྱུར་བ་དེ་ཁོང་
ཚོས་འགུལ་སྐྱོད་ཅིག་ཡིན་བསམ་གྱི་ཡོད། འོན་ཀྱང་དེ་ནི་འགུལ་སྐྱོད་ཅིག་མིན། ཁོང་
ཚོས་དེ་འགྱུར་བ་རེད་བསམ་གྱི་ཡོད། འོན་ཀྱང༌། འགྱུར་བ་ནི་ཐོག་མར་དོན་དངོས་དོན་
གང་ཡིན་པ་དེ ཤེས་རྟོགས་བྱ་རྒྱུ་དང༌། དེ་དང་མཉམ་དུ་འཚོ་སྡོད་བྱ་རྒྱུ་དེ་ཡིན། དེ་ནས་
མི་ཡིས་རང་ཉིད་ཤེས་རྟོགས་བྱ་རྒྱུ་དེས་འགྱུར་བ་འབྱུང་གི་ཡོད་པ་ཤེས་རྒྱུ་རེད།
སློབ་ཕྲུག མི་སྐམ་པོ་བྱ་རྒྱུའི་དགོས་པ་གང་ཡོད་དམ།
ཀིཤ་ན་མུར་ཏི། མི་སྒམ་པོ་བྱ་རྒྱུའི་དགོས་པ་གང་ཡོད།དྲི་བ་ཧ་ཅང་ཡག་པོ་འདུག རྒན་
ལགས། དང་པོར་ཁྱེད་ཀྱིས་སྒམ་པོ་ཞེས་པ་དེའི་དོན་གང་རེད། ཁྱེད་ཀྱིས་སྒམ་པོ་བྱེད་
པའི་དོན་གང་ཡིན་ནམ་ཡང་བསམ་བློ་བཏང་ཨེ་མྱོང་། དེའི་དོན་དེ་གད་མོ་ཤོར་རྒྱུ་
མཚམས་འཇོག་བྱ་རྒྱུ་དེ་རེད་དམ། ཁྱེད་ཀྱི་གདོང་ལ་འཛུམ་མདངས་ཡོད་ན་དེས་ཁྱེད་
སྒམ་པོ་མིན་པར་སྟོན་གྱི་ཡོད་དམ། ཤིང་སྡོང་ཞིག་ལ་མིག་བལྟས་བྱས་ཏེ་དེའི་མཛེས་
སྡུག་བལྟ་རྒྱུ་དེ་སྒམ་པོ་མེད་པ་ཆགས་པ་ཨེ་རེད། མི་རྣམས་ཅིའི་ཕྱིར་དེ་ལྟར་མཐོང་གི་
ཡོད་པ་དང༌། ཁོང་ཚོས་གོས་གང་གོན་གྱི་ཡོད་མེད། སྐད་ཆ་བཤད་སྟངས་དེ་ལྟར་ཅིའི་
ཕྱིར་ཡིན་པ་རྣམས་ཤེས་འདོད་པ་དེ་སྒམ་པོ་མེད་པས་ཡིན་ནམ། ཡང་ན་སྒམ་པོ་ཞེས་པ་
དེ་རྒྱུན་དུ་གདོང་གློད་ནས་བསྡད་རྒྱུ་དང་། རྒྱུན་དུ་“ངས་ཏག་ཏག་བྱེད་ཀྱི་འདུག་གམ།
ངས་ལུགས་དང་མཐུན་པ་བྱེད་ཀྱི་ཨེ་འདུག”ཅེས་བཤད་རྒྱུ་དེ་ཡིན་ནམ། ངས་དེ་སྒམ་པོ་
གཏན་ནས་མ་རེད་ཟེར་རྒྱུ་ཡིན། སངས་རྒྱས་ཤཱཀྱ་ཐུབ་པ་དང་ཤཱང་ཀར་ཨཱཅཱརྱ་གང་གི་
ལུགས་ཡིན་ཡང་སྒོམ་རྒྱག་རྒྱུར་འབད་རྩོལ་བྱ་རྒྱུ་དེ་སྒམ་པོ་མིན་ལ། སྤྱི་ཚོགས་ཀྱི་ལམ་
ལུགས་ཀྱི་རྗེས་འབྲངས་བྱ་རྒྱུ་དེ་ཡང་སྒམ་པོ་མིན། སྟབས་བསྟུན་ཁོ་ན་བྱ་རྒྱུ་དེ་ནི་སྒམ་
པོ་གཏན་ནས་ཆགས་ཀྱི་མེད། དེ་ནི་ལད་མོ་ཁོ་ན་ཡིན། དེས་ན། ཁྱེད་ཀྱི་གདོང་ནས་
འཛུམ་དམུལ་བཞིན་སྒམ་པོ་ཆགས་ཆོག་ལ། ཤིང་སྡོང་ཞིག་ལ་ལྟ་དུས་སྒམ་པོ་ཆགས་
ཆོག ཁྱེད་ཀྱིས་པར་རིས་ལ་ཚོན་བཏང་བའི་སྐབས་དང་། གཞས་ཉན་པའི་སྐབས་ཁྱེད་
སྒམ་པོ་ཆགས་ཆོག སྒམ་པོའི་ཁྱད་ཆོས་ནི་བསམ་བློ་དང་ལྟ་ཚུལ་དང་ཚོར་བ་ཞིག་གི་
མཐར་ཐུག་བར་དུ་རྗེས་སྙེག་བྱེད་དགོས། དེ་ཡང་རྒྱུ་རྐྱེན་གཞན་གྱིས་ཟློག་ཏུ་མེད་པར་
དེའི་མཐར་ཐུག་བར་དུ་འགྲོ་དགོས་ལ། ཐ་ན་ཁྱེད་ལྟོགས་ཤི་ཐེབས་པའམ་རྒྱུ་ནོར་ཚང་
མ་བརླགས་ཏེ་ཡོད་ཚད་བོར་བ་སོགས་ཅི་ཞིག་འབྱུང་ཉེན་ཡང་། བསམ་བློ་རེ་རེའི་
མཐར་ཐུག་བར་དུ་འཚོལ་ཞིབ་བྱེད་དགོས། བསམ་བློའི་མཐར་ཐུག་བར་དུ་འགྲོ་རྒྱུ་དེ་ནི་
སྒམ་པོ་བྱེད་པ་ཡིན། ངས་ཁྱེད་ཀྱིས་དྲི་བར་ལན་ཐེབས་ཨེ་སོང་རྒན་ལགས།
སློབ་ཕྲུག ལགས་ཐེབས་སོང་། རྒན་ལགས།
ཀིཤ་ན་མུར་ཏི། ངས་ཐེབས་ཡོད་རྒྱུ་མ་རེད་བསམས་ནས་ཞེད་ཀྱི་འདུག ཁྱེད་ཀྱིས་ཧ་
ཅང་ངོས་ལེན་སྟབས་བདེ་བྱས་སོང་། གང་ཡིན་ཞེ་ན། ཁྱེད་ཀྱིས་དོན་དངོས་སུ་ངས་གང་
བཤད་པ་དེ་ཤེས་རྟོགས་བྱུང་ཡོད་མ་རེད།ཁྱེད་ཀྱིས་ང་བཀག་སྟེ་“ལྟོས་དང་། ཁྱེད་ཀྱིས་
ཅིའི་སྐོར་བཤད་ཀྱི་ཡོད་མེད་ངས་ཤེས་ཀྱི་མི་འདུག”ཅིའི་ཕྱིར་ཟེར་གྱི་མེད། དེ་ཁ་རི་ཁ་
ཐུག་ཆགས་རྒྱུ་རེད། དེ་སྒམ་པོ་ཆགས་རྒྱུ་རེད། གལ་ཏེ་ཁྱེད་ཀྱིས་གནས་དོན་གང་ཞིག་
ཤེས་ཀྱི་མི་འདུག་ན། དེ་སུས་བཤད་ཀྱི་ཡོད་མེད་ཀྱི་སྐད་ཆ་མེད། དཀོན་ཅོག་རང་ཉིད་
ཡིན་ན་ཡང་“ངས་ཁྱེད་ཀྱིས་ཅིའི་སྐོར་ལ་བཤད་ཀྱི་ཡོད་མེད་ཤེས་ཀྱི་མི་འདུག གསལ་
པོར་ཤོད་དང་། "གསུང་གི་ཡོད། དེ་སྒམ་པོ་ཆགས་རྒྱུ་རེད། འོན་ཀྱང༌། མི་ཞིག་གིས་
བཤད་པའི་རྒྱུ་མཚན་ལ་བརྟེན་ནས་ཁུ་སིམ་མེར་ངོས་ལེན་བྱེད་པ་དེ་ནི་སྒམ་པོ་མེད་པའི་
རྟགས་ཡིན།སྒམ་པོ་ནི་བྱ་དངོས་རྣམས་ལ་ཞིབ་ཚགས་པོས་ལྟ་བ་དང༌།འཚོལ་ཞིབ་བྱེད་
པ།ངོས་ལེན་བྱེད་ཆོག་ཆོག་མིན་པ་ཞིག་དགོས། འོན་ཀྱང་རྗེས་སུ་ཁྱེད་གཉེན་སྒྲིག་བྱེད་
པ་དང་། ཕྲུ་གུ་སྐྱེས་པ་དང༌། འགན་ཁུར་སླེབས་པའི་དུས་དེར་སྒམ་པོ་མི་འདྲ་བ་གཞན་
ཞིག་ཡོང་གི་ཡོད། དེ་ནས་ཁྱེད་ཀྱིས་ལམ་ལུགས་གཏོར་མི་འདོད། ཁྱེད་ལ་སྡོད་གནས་
འདོད་པ་དང༌། བདེ་འཇགས་ཡོད་པའི་ར་བ་ཞིག་ཏུ་གསར་བརྗེ་ཡོད་ཚད་ལས་གྲོལ་
ནས་སྡོད་འདོད་རྒྱུ་རེད།
སློབ་ཕྲུག ཅིའི་ཕྱིར་མིས་བདེ་བ་འཚོལ་བ་དང་སྡུག་བསྔལ་སྤོང་གི་ཡོད།
ཀིཤ་ན་མུར་ཏི། དེ་རིང་ཞོགས་པར་ཁྱེད་སྒམ་པོ་འདུག མ་རེད་དམ། ཅིའི་ཕྱིར་རེད།
གང་ཡིན་ཞེ་ན་ཁྱེད་ཀྱིས་བདེ་བ་དེ་སྟབས་བདེ་རེད་བསམ་གྱི་ཡོད། མ་རེད་དམ། སྡུག་
བསྔལ་ནི་ན་ཟུག་ཅན་རེད། གཅིག་དེ་ཁྱེད་ཀྱིས་སྤོང་འདོད་ཀྱི་ཡོད་ལ་གཞན་དེར་ཁྱེད་
ཆགས་འདོད་ཀྱི་ཡོད། དེ་ཅིའི་ཕྱིར་རེད། སྡུག་བསྔལ་དོར་རྒྱུ་དེ་རང་བྱུང་གི་གཤིས་ཀ་
ཞིག་ཡིན། མ་ཡིན་ནམ། གལ་ཏེ་ངའི་སོ་ན་ཡི་ཡོད་ན་ང་ན་ཟུག་དེ་ལས་གྲོལ་འདོད། ང་
འཆམ་འཆམ་སྐྱིད་པོ་འགྲོ་འདོད་རྒྱུ་རེད། དཀའ་ངལ་ནི་དགའ་བ་དང་གདུང་བ་མིན་པར་
དེ་གཉིས་ལས་གང་རུང་གཅིག་སྤང་རྒྱུ་དེ་ཡིན། མི་ཚེ་ནི་བདེ་བ་དང་སྡུག་བསྔལ་གཉིས་
ལྡན་ཡིན། མ་ཡིན་ནམ། མི་ཚེ་ནི་མུན་པ་དང་སྣང་བ་གཉིས་ལྡན་ཡིན། དེ་རིང་གི་ཉིན་
མོ་འདི་ལྟ་བུ་ལ་ནི་སྤྲིན་པ་འཁྲིགས་པ་དང་ཉི་འོད་ཆེམ་ཆེམ་ཡོད། དེ་ནས་དགུན་ཁ་དང་
དཔྱིད་ཀ་སླེབས་རྒྱུ་རེད། དེ་དག་ནི་མི་ཚེའི་ཆ་ཤས་ཡིན། འཚོ་གནས་ཀྱི་ཆ་ཤས་ཡིན།
འོན་ཀྱང་ང་ཚོས་གཅིག་དོར་ནས་གཞན་དེ་ལ་ཅིའི་ཕྱིར་ཆགས་ཀྱི་ཡོད། ཅིའི་ཕྱིར་ང་
ཚོ་བདེ་བ་ལ་ཆགས་པ་དང་གདུང་བ་སྤོང་དགོས་སམ། གཉིས་ཀའི་མཉམ་དུ་ཅིའི་ཕྱིར་
སྡོད་ཀྱི་མེད་དམ། ཁྱེད་ན་ཟུག་དང་སྡུག་བསྔལ་འདོར་འདོད་པའི་དུས་ན། ཁྱེད་ཀྱིས་
བྲོས་བྱོལ་གསར་གཏོད་བྱེད་ཅིང་སངས་རྒྱས་དང་གཱི་ཏཱ་ལུང་འདྲེན་བྱེད་པ། བརྙན་འཕྲིན་
ཁང་དུ་འགྲོ་བའམ་ཡིད་ཆེས་གསར་གཏོད་བྱེད་ཀྱི་རེད། དཀའ་ངལ་དེ་ནི་གདུང་བ་དང་
དགའ་བ་གང་གིས་ཀྱང་སེལ་མི་ཐུབ། དེས་ན་དགའ་བ་ལ་ཞེན་པ་དང་གདུང་བ་ལས་མ་
གཡོལ། གལ་ཏེ་ཁྱེད་བདེ་བར་ཞེན་ན་གང་འབྱུང་ངམ། ཁྱེད་ཆགས་རྒྱུ་རེད། མ་རེད་
དམ། གལ་ཏེ་ཁྱེད་ཆགས་སའི་མིའམ་ཁྱེད་ཀྱི་རྒྱུ་ནོར་རམ་ཁྱེད་ཀྱི་བསམ་ཚུལ་ལ་གང་
བྱུང་བ་ཡིན་ན། ཁྱེད་ཚར་ཚར་བ་རེད། དེའི་རྒྱུ་མཚན་གྱིས་ཁྱེད་ཀྱིས་ངེས་པར་དུ་
ཆགས་བྲལ་དགོས་པ་བཤད་ཀྱི་ཡོད། ཆགས་པ་དང་ཆགས་བྲལ་གང་ཡང་བྱེད་དགོས་
མ་རེད། དངོས་ཡོད་ལ་རྟོག་ཞིབ་ཁོ་ན་གྱིས་དང་ཁྱེད་ཀྱིས་དངོས་ཡོད་དེ་ཤེས་དུས།
དེ་ནས་བདེ་བ་དང་གདུང་བ་གང་ཡང་མེད་པར་དངོས་ཡོད་གཅིག་པུ་ལྷག་རྒྱུ་རེད།

བརྒྱད་པ། སྣང་བརྙན་བཟོ་སྐྲུན།
On Image-Making

ང་ཚོ་ལོ་ན་ཧ་ཅང་ཆུང་དུས་ཞོགས་པར་བྱ་བྱིའིུ་སྐད་གོ་རྒྱུ་དང༌། ཆར་པ་བབས་པའི་
རི་བོ་ལ་བལྟ་རྒྱུ། ཉི་འོག་ཏུ་འོད་ཆེམ་ཆེམ་གྱི་བྲག་རྡོ་དང་ཡིད་དུ་འོང་བའི་ལོ་མ་རྣམས་
ལ་བལྟ་རྒྱུ། སྤྲིན་པ་ལྡིང་སྐོར་བྱེད་པར་བལྟ་རྒྱུ་དང༌། དྭངས་གཙང་གི་ཞོགས་པར་སྙིང་
ཐག་པ་དང་སེམས་རྣལ་མའི་ཐོག་ནས་སྤྲོ་སྐྱིད་གཏང་རྒྱུ་དེ་ནི་མི་ཚེ་དགའ་བ་དང་ལྡན་
པ་ཞིག་ཡོད། འོན་ཀྱང་ང་ཚོ་ཆེན་པོ་ཆགས་དུས་སེམས་ཁྲལ་དང་དཀའ་ངལ། རྩོད་རྙོག
སྡང་འཛིན། འཇིགས་སྣང་། འཚོ་ཐབས་མཁོ་སྒྲུབ་ཀྱི་ཆེད་ཡུན་གནས་འཐབ་རྩོད་བྱེད་
པའི་རྐྱེན་གྱིས་བྱིས་དུས་ཀྱི་ཚོར་སྣང་དེ་བརླག་འགྲོ་ཡི་ཡོད། ང་ཚོས་ཕན་ཚུན་འཁྲུག་
རྩོད་དང་ཆགས་སྡང་བྱེད་ཅིང༌། ངེས་གཏན་མེད་པའི་བདེ་བ་ཆུང་ཙག་ཅིག་གི་ཁྲོད་ནས་
ཉི་མ་སྐྱེལ་གྱི་ཡོད། ང་ཚོས་སྔར་བཞིན་བྱ་བྱིའི་སྐད་མི་གོཤིང་སྡོང་རྣམས་སྔར་མཐོང་
བ་ལྟར་མི་མཐོང་ལ། རྩྭ་སྟེང་གི་ཟིལ་པ་དང་འཕུར་ལྡིང་བྱེད་བཞིན་པའི་བྱ་བྱིའུ། ཞོགས་
པའི་ཉི་འོད་འཆར་དུས་རི་ངོས་སུ་ཡོད་པའི་འོད་ཆེམ་ཆེམ་གྱི་བྲག་རྡོ་རྣམས་གཏན་ནས་
མཐོང་གི་མེད། ཆེན་པོ་ཆགས་དུས་ང་ཚོས་འདི་དག་གཏན་ནས་མཐོང་གི་མེད། དེ་ཅིའི་
ཕྱིར་རེད། ངས་ཁྱེད་ཅག་གི་ནམ་ཡང་དྲི་བ་དེ་དྲིས་མྱོང་ཡོད་མེད་མི་ཤེས། དྲི་བ་དེ་དྲི་རྒྱུ་
གལ་ཆེན་རེད་སྙམ། གལ་ཏེ་ཁྱེད་ཚོས་དེ་ད་ལྟར་མ་དྲིས་ན་ཁྱེད་ཚོ་མགྱོགས་མྱུར་འཆིང་
འགྲོ་རྒྱུ་རེད། ཁྱེད་ཅག་མཐོ་སློབ་ལ་འགྲོགཉེན་སྒྲིག་བྱེད། ཕྲུ་གུ ཁྱོ་ག ཆུང་མ། ལས་
འགན་སོགས་མང་པོ་འབྱུང༌། འཚོ་ཐབས་མཁོ་སྒྲུབ་བྱེད། དེ་ནས་རྒས་ཏེ་འཆི་འགྲོ་རྒྱུ་
རེད། དེ་ནི་མིའི་མི་ཚེའི་ནང་འབྱུང་བཞིན་པ་ཡིན། ང་ཚོས་མེ་ཏོག་མཐོང་བའི་སྐབས་
དང་། བྱ་བྱིའིུ་སྐད་གོ་དུས། ཅིའི་ཕྱིར་མཛེས་སྡུག་གི་ཚོར་བ་ཁྱད་པར་བ་དེ་མེད་པར་
གྱུར་པ་རེད་ཅེས་ད་ལྟར་ང་ཚོས་རང་ཉིད་ལ་འདྲི་དགོས་པ་གྱུར་ཡོད། ཅིའི་ཕྱིར་ང་ཚོས་
མཛེས་སྡུག་གི་ཚོར་བ་དེ་བརླག་རེད། ངས་བལྟས་ན་ཚོར་བ་དེ་བརླག་པའི་རྒྱུ་རྐྱེན་ནི་
གཙོ་བོར་ང་ཚོ་རང་ཉིད་ལ་སེམས་ཁུར་ཆེ་དྲགས་པས་ཡིན། ང་ཚོའི་སེམས་ལ་རང་ཉིད་
ཀྱི་སྣང་བརྙན་ཞིག་བཟོས་ཟིན་པ་རེད།
ཁྱེད་ཅག་གི་སྣང་བརྙན་ཞེ་ན་ཅི་ཡིན་ཤེས་ཀྱི་ཨེ་ཡོད། དེ་ནི་རྡོ་འམ་རྡོ་ཀ་མ་རུ་པར་
ལག་པས་བརྐོས་བརྒྱབས་ཏེབཟོས་པ་རེད། ལག་བརྐོས་བརྒྱབ་པའི་རྡོ་དེ་ལྷ་ཁང་ཞིག་
ཏུ་བཞག་སྟེ་ཕྱག་མཆོད་བྱེད་ཀྱི་ཡོད། འོན་ཀྱང་། དེ་ནི་ད་དུང་ལག་པས་བཟོས་པ་དང་
མི་ཡིས་བཟོས་པའི་སྣང་བརྙན་ཞིག་ལས་ཅི་ཡིན། ཁྱེད་ཚོ་ལ་ཡང་རང་ཉིད་ཀྱི་སྐོར་ལ་
སྣང་བརྙན་ཞིག་ཡོད། དེ་ནི་ལག་བཟོས་མིན་ཡང་ཁྱེད་ཚོའི་སེམས་དང་། རྟོག་པ། མྱོང་
བ། ཤེས་བྱ། འཐབ་རྩོད། ཁྱེད་ཚོའི་མི་ཚེའི་འཁྲུག་རྩོད་དང་དཀའ་སྡུག་ཡོད་ཚད་ཀྱིས་
བསྐྲུན་པ་རེད། ཁྱེད་ཅག་ལོ་རྒས་རིམ་བཞིན་སྣང་བརྙན་དེ་མཁྲེགས་པོ་དང་ཆེ་རུ་ཕྱིན་
ཏེ་འདོད་རྔམ་དང་ཨུ་ཚུགས་ཅན་ཆགས་འགྲོ། སྣང་བརྙན་དེའི་ནང་ཇི་ཙམ་མང་པོ་འཚོ་
གནས་བྱེད་པ་དང་། ཉན་པ་དང་། བྱ་བ་བྱེད་པ་ཡིན་ན། དེའི་ཚོད་ཀྱིས་མཛེས་སྡུག་
ཉུང་བ་མཐོང་བ་དང༌། སྣང་བརྙན་དེས་རྒྱུད་སྐུལ་བྱེད་པ་ལས་འདས་པའི་དགའ་བ་ཆུང་
ངུ་ཙམ་ལས་མྱོང་མི་ཐུབ།
དེ་འདྲའི་ཆ་ཚང་བའི་ཁྱད་ཆོས་དེ་མྱོང་བ་བརླག་དོན་ནི། ཁྱེད་ཅག་རང་ཉིད་ལ་
སེམས་ཁུར་ཆེ་དྲགས་པས་ཡིན། ཁྱེད་ཚོས་“རང་ཉིད་ལ་སེམས་ཁུར་བྱེད་པ་”ཞེས་
པའི་ཚིག་ཚོགས་དེའི་དོན་ཤེས་ཀྱི་ཨེ་ཡོད། དེའི་དོན་ནི་སོ་སོ་བྲེལ་འཚུབ་ཆགས་པ་སྟེ།
རང་ཉིད་ཀྱི་འཇོན་ཐང་ཡག་སྡུག་དང་། ཁྱེད་ཚོའི་ཁྱིམ་མཚེས་ཚོས་ཁྱེད་ཅག་གི་སྐོར་ཅི་
བསམ་མིན། ཁྱེད་ཚོ་ལ་ལས་ཀ་ཡག་པོ་ཡོད་མེད། གནད་ཡོད་མི་སྣ་ཞིག་ཆགས་ཀྱི་
ཡོད་མེད་དང་། ཡང་ན་སྤྱི་ཚོགས་ཀྱིས་ཟུར་དུ་དོར་བའི་མི་ཞིག་ཆགས་མིན་སོགས་ཀྱི་
སྐོར་ལ་བྲེལ་འཚུབ་བྱ་རྒྱུ་དེ་ཡིན། ཁྱེད་ཚོས་རྒྱུན་དུ་ལས་ཁུངས་དང་། ཁྱིམ་དང་། ཞིང་
ཁ་བཅས་སུ་འཐབ་རྩོད་བྱེད་བཞིན་སྡོད་ཡོད།
ཁྱེད་ཚོ་གང་དུ་ཡོད་ཀྱང་རུང་། ཅི་ཞིག་བྱེད་ཀྱི་ཡོད་ཀྱང་རུང་། རྒྱུན་དུ་འཁྲུག་རྩོད་
ནང་ལྷུང་སྡོད་ཡོད། ཁྱེད་ཚོར་འཁྲུག་རྩོད་དེའི་ཕྱི་རོལ་དུ་ཐར་བའི་སྣང་བ་མེད། འཁྲུག་
རྩོད་དེ་ལས་ཐར་མ་ཐུབ་པའི་རྐྱེན་གྱིས་ཁྱེད་ཚོས་ཡང་དག་པའི་སྲིད་གཞུང་དང་། ལྷ་
ཡུལ་དང༌། དཀོན་ཅོག་གི་སྣང་བརྙན་བཅས་བཟོ་སྐྲུན་བྱེད་ཀྱི་ཡོད། དེ་ནི་ཡང་སྐྱར་
སེམས་ཀྱིས་བཟོ་སྐྲུན་བྱས་པའི་སྣང་བརྙན་གཞན་ཞིག་ཡིན། ཁྱེད་ཚོའི་ནང་ལོགས་
གཅིག་པུ་མིན་པར་གཏིང་ཟབ་ས་ལ་སྣང་བརྙན་ཡོད་ལ། སྣང་བརྙན་དེ་དག་རྒྱུན་དུ་ཕན་
ཚུན་འཁྲུག་རྩོད་འབྱུང་གི་ཡོད། དེས་ན་ཁྱེད་ཅག་ལ་འཁྲུག་རྩོད་ཇི་ཙམ་ཆེ་བ་ཡོད་ན་
དེའི་ཚོད་ཀྱི་འཐབ་རྩོད་ཆེར་འགྲོ་ངེས། རང་ཉིད་ཀྱི་སྐོར་ལ་སྣང་བརྙན་དང་། བསམ་
ཚུལ། ལྟ་ཚུལ། བསམ་བློ་སོགས་ནམ་བར་དུ་ཡོད་ན། དེ་སྲིད་དུ་འཁྲུག་རྩོད་རྟག་ཏུ་
གནས་རྒྱུ་རེད།
དེས་ན། རང་ཉིད་ཀྱི་སྐོར་ལ་སྣང་བརྙན་གང་ཡང་མེད་པར་འཛམ་གླིང་འདིར་འཚོ་
གནས་བྱེད་ཐུབ་ཀྱི་རེད་དམ་ཞེས་པའི་དྲི་བ་སླེབས་ཀྱི་ཡོད། ཁྱེད་ཚོས་སྨན་པ་དང༌།
ཚན་རིག་པ། དགེ་རྒན། དངོས་ཁམས་རིག་པ་བ་གང་རུང་ཞིག་གི་ལས་ཀ་བྱེད་ཀྱི་
ཡོད། ཁྱེད་ཚོས་རང་ཉིད་ཀྱི་སྐོར་ལ་སྣང་བརྙན་དེ་སྐྲུན་ཆེད་བྱ་བ་དེ་སྤྱོད་ཀྱི་ཡོད་དམ།
བྱ་བ་དེ་སྤྱད་དེ་ཁྱེད་ཚོས་ལས་ཀ་བྱ་རྒྱུར་འགལ་ཟླ་བཟོ་ཡི་ཡོད། ཁྱེད་ཚོས་འདི་
ཤེས་ཀྱི་ཨེ་ཡོད་སྙམ་ནས་ང་ཐེ་ཚོམ་སྐྱེ་ཡི་འདུག ཤེས་གསལ་ལྟར། གལ་ཏེ་ཁྱེད་ཚོས་
གཞས་ཡག་པོ་འཁྲབ་ཀྱི་ཡོད་ན། བིཨོ་ལིན་(violin)ཞིག་གམ་པི་ཝང་ཞིག་བཏང་གི་
ཡོད་ན། ཁྱེད་ཚོས་གཞས་ཀྱི་རོལ་ཆ་དེ་བཏང་དོན་ནི་རང་ཉིད་ཀྱི་སྐོར་ལ་སྣང་བརྙན་དེ་
བསྐྲུན་ཏེ། ཁྱེད་ཅག་ཇི་འདྲ་ངོ་མཚར་ཆེན་པོ་ཡོད་པ་དང་། རང་གིས་རོལ་ཆ་ཇི་འདྲ་
ཡག་པོ་བཏང་བ་དང༌། གཞས་ཇི་ལྟར་ཡག་པོ་འཁྲབ་ཀྱི་འདུག་སྙམ་པའི་ཚོར་སྣང་སྐྱེ་
བའི་ཆེད་དུ་ཡིན། ཁྱེད་ཚོས་གཞས་འཁྲབ་རྒྱུ་དང་རོལ་ཆ་གཏང་རྒྱུ་དེ་ནི་རང་ཉིད་ཀྱི་
སྣང་བརྙན་དེ་ཕྱུག་ཏུ་བཏང་ཆེད་རེད། དེ་ནི་ཁྱེད་ཅག་ཇི་ལྟར་འཚོ་གནས་བྱེད་སྟངས་
དང་། སྣང་བརྙན་དེ་བཟོ་སྐྲུན་དང་སྲ་བརྟན་བྱེད་སྟངས་དེ་ཡིན། དེའི་ཕྱིར་འཐབ་རྩོད་
ཆེར་འབྱུང་བ་དང༌། སེམས་པ་ཉོབ་སྣང་སྐྱེ་བ་དང༌། བྲེལ་འཚུབ་ཆགས་ཏེ་མཛེས་སྡུག་
དང་། དགའ་བ་དང་། བསམ་བློ་རྣལ་མར་གཏང་བའི་ཚོར་བ་དེ་བརླག་གི་ཡོད།
ངས་བལྟས་ན་སྣང་བརྙན་མི་སྐྲུན་པའི་ཐོག་ནས་བྱ་བ་བསྒྲུབ་རྒྱུ་དེ་སློབ་གསོའི་ཆ་ཤས་
ཡིན། དེ་ལྟར་བྱས་ཏེ་ཁྱེད་ཚོས་རང་གི་སེམས་ནང་དུ་འགྲོ་བཞིན་པའི་འཐབ་རྩོད་ཀྱི་
འཁྲུག་འཛིང་དེ་མེད་པར་ལས་ཀ་བྱ་རྒྱུ་རེད།
སློབ་གསོ་ལ་མཐའ་གཏན་ནས་མེད། དཔེ་དེབ་བཀླག་རྒྱུ་དང་ཡིག་རྒྱུགས་འཕྲོད་པ་
བྱ་རྒྱུ་དེ་ནི་སློབ་གསོའི་མཇུག་གྲུབ་པ་མིན། སྐྱེ་བ་ནས་འཆི་བའི་བར་གྱི་མི་ཚེ་ཡོངས་
རྫོགས་དེ་སློབ་པའི་རྒྱུན་རིམ་ཞིག་ཡིན། སློབ་པ་ལ་མཐའ་གཏན་ནས་མེད་ལ་དེ་ནི་སློབ་
པའི་འཛད་མེད་ཀྱི་ཁྱད་ཆོས་དེ་ཡིན། གལ་ཏེ་ཁྱེད་ཅག་འཐབ་འཛིང་དང་། རང་ཉིད་
དང་རང་གི་ཁྱིམ་མཚེས་དང་སྤྱི་ཚོགས་ཀྱི་འཐབ་རྩོད་ཁྲོད་ཡོད་ན་སློབ་མི་ཐུབ། ཇི་
སྲིད་བར་དུ་སྣང་བརྙན་ཡོད་ན་རྟག་ཏུ་སྤྱི་ཚོགས་དང་ཁྱིམ་མཚེས་མཉམ་དུ་འཁྲུག་རྩོད་
ཡོད་ངེས། འོན་ཀྱང་། གལ་ཏེ་ཁྱེད་ཚོས་སྣང་བརྙན་དེ་གཅིག་ཏུ་སྒྲིག་སྟངས་སློབ་ཀྱི་
ཡོད་ན། དེ་ནས་ནམ་མཁའ་དང་། རྒྱུག་ཆུ། ལོ་མའི་སྟེང་གི་ཟིལ་པ་རྣམས་ལ་ལྟ་ཤེས་པ་
དང་། ཞོགས་པའི་བསིལ་རླུང་དང་ལོ་མའི་གསེབ་ཀྱི་སོས་རླུང་དག་ཚོར་ཐུབ་པར་ཤེས་
ངེས་རེད། དེ་ནས་མི་ཚེ་ལ་དོན་སྙིང་ཁྱད་པར་བ་ཞིག་ཡོད། སྣང་བརྙན་གྱིས་མི་ཚེ་ལ་
སྦྱིན་པའི་གལ་གནད་དེ་མིན་པར། མི་ཚེ་རང་ཉིད་ལ་དོན་སྙིང་ཁྱད་འཕགས་གཅིག་ཡོད།
སློབ་ཕྲུག ཁྱེད་ཀྱིས་མེ་ཏོག་ལ་ལྟ་བའི་སྐབས་ཁྱེད་མེ་ཏོག་དེ་དང་འབྲེལ་བ་གང་ཡོད།
ཀིཤ་ན་མུར་ཏི། ཁྱེད་ཀྱིས་མེ་ཏོག་ལ་ལྟ་ཡི་ཡོད་ན། ཁྱེད་མེ་ཏོག་དེ་ལ་འབྲེལ་བ་གང་
ཡོད། ཁྱེད་ཀྱིས་མེ་ཏོག་ལ་ལྟ་ཡི་ཡོད་དམ། ཡང་ན་ཁྱེད་ཀྱིས་ཁྱེད་རང་གིས་མེ་ཏོག་
ལ་ལྟ་བཞིན་ཡོད་བསམ་གྱི་ཡོད། ཁྱད་པར་དེ་ཤེས་ཀྱི་འདུག་གམ། ཁྱེད་ཀྱིས་ངོ་མར་
མེ་ཏོག་དེ་ལ་ལྟ་བཞིན་ཡོད་དམ། ཁྱེད་ཀྱིས་ཁྱེད་རང་གིས་མེ་ཏོག་དེ་ལ་ལྟ་དགོས་རེད་
བསམ་གྱི་འདུག་གམ། ཡང་ན་དེ་རྒྱ་སེར་མེ་ཏོག་རེད་སྙམ་པ་ལྟ་བུའི་བསམ་བློའི་ཐོག་
ནས་མེ་ཏོག་དེར་ལྟ་བཞིན་ཡོད། ཚིག་ནི་སྣང་བརྙན་ཡིན། ཚིག་ནི་ཤེས་བྱ་ཡིན། དེའི་
ཕྱིར་ཁྱེད་ཀྱིས་མེ་ཏོག་དེར་ཚིག་དང་། མཚོན་རྟགས་དང་། ཤེས་བྱ་དེའི་བརྒྱུད་ནས་
ལྟ་བཞིན་ཡོད། དེར་བརྟེན། མེ་ཏོག་དེར་ལྟ་བཞིན་མེད། ཡང་ན་ཁྱེད་ཀྱིས་མེ་ཏོག་དེ་ལ་
དངོས་པོ་གཞན་ཞིག་དྲན་བཞིན་པའི་སེམས་ཀྱི་ཐོག་ནས་ལྟ་བཞིན་ཡོད་དམ།
ཁྱེད་ཀྱིས་མེ་ཏོག་ཅིག་ལ་ཐ་སྙད་དང་སྣང་བརྙན་གང་ཡང་མེད་པར་དོ་སྣང་རྩེ་གཅིག་
པའི་ཐོག་ནས་ལྟ་དུས། ཁྱེད་དང་མེ་ཏོག་དེའི་བར་འབྲེལ་བ་གང་ཡོད། དེ་འདྲ་བྱས་མྱོང་
ཨེ་ཡོད། མེ་ཏོག་ཅིག་ལ་དེ་རྒྱ་སེར་མེ་ཏོག་རེད་ཅེས་མ་བརྗོད་པར་བལྟས་མྱོང་ཡོད་
དམ། ཁྱེད་ཀྱིས་ནམ་ཡང་ཚིག་དང་མཚོན་རྟགས་དང་མེ་ཏོག་དེའི་མིང་འདོན་མི་བྱེད་
པར། དོ་སྣང་རྩེ་གཅིག་པའི་ཐོག་ནས་མེ་ཏོག་གཅིག་ལ་ཡོངས་སུ་རྫོགས་པར་བལྟས་
མྱོང་ཨེ་ཡོད། ནམ་བར་དུ་ཁྱེད་ཀྱིས་དེ་ལྟར་མ་བྱས་ན། ཁྱེད་མེ་ཏོག་དེ་དང་འབྲེལ་བ་
གང་ཡང་མེད། བྲག་གམ་ལོ་མའམ་གཞན་ཞིག་དང་འབྲེལ་བ་གང་ཞིག་འབྱུང་བ་ལ་དོ་
སྣང་རྩེ་གཅིག་པའི་ཐོག་ནས་ལྟ་བ་དང་རྟོག་ཞིབ་བྱེད་དགོས། དེ་ནས་ཁྱེད་ཀྱིས་ལྟ་ས་
དེ་དང་ཁྱེད་རང་གི་འབྲེལ་བ་དེ་རྦད་དེ་ཁྱད་པར་བ་ཞིག་ཆགས་རྒྱུ་རེད་ལ། དེ་ནས་དེ་
ཉིད་ཁོ་ན་ལས་རྟོག་ཞིབ་བྱེད་པོ་གཏན་ནས་མེད། གལ་ཏེ་དེ་ལྟར་རྟོག་ཞིབ་བྱས་ན། དེ་
ནས་བསམ་ཚུལ་དང་ཐག་གཅོད་གང་ཡང་མེད། དེ་ནི་གང་ཡིན་པ་དེ་ཉིད་ཡིན། ཤེས་ཨེ་
བྱུང་། ཁྱེད་ཀྱིས་དེ་བྱ་རྒྱུ་ཨེ་ཡིན། མེ་ཏོག་ལ་དེ་ལྟར་ལྟོས། དེའི་སྐོར་ལ་མི་བཤད་པར་
དེ་ལྟར་ལག་བསྟར་གྱིས།
སློབ་ཕྲུག གལ་ཏེ་ཁྱེད་ལ་དུས་ཚོད་མང་པོ་ཡོད་ན། དུས་ཚོད་དེ་བེད་སྤྱོད་ཇི་ལྟར་བྱ་རྒྱུ་
ཡིན།
ཀིཤ་ན་མུར་ཏི། ངས་ང་རང་གིས་གང་བྱེད་ཀྱི་ཡོད་པ་དེ་བྱ་རྒྱུ་རེད། ཁྱེད་ཀྱིས་ལྟོས་དང༌།
གལ་ཏེ་ཁྱེད་རང་ཁྱེད་ཀྱིས་བྱེད་བཞིན་པ་དེར་དགའ་བོ་ཡོད་ན། དེ་ནས་ཁྱེད་ལ་མི་ཚེ་ནང་
དགོས་པའི་བར་སེང་ག་ཚོད་དགོས་དགོས་ཡོད། ངས་གང་བཤད་པ་དེ་ཤེས་ཨེ་བྱུང༌།
ཁྱེད་ཀྱིས་གལ་ཏེ་ང་ལ་བར་སེང་ཡོད་ན་ངས་གང་བྱ་རྒྱུ་ཡིན་ཞེས་དྲིས་པ་རེད། ངས་
འཛམ་གླིང་གི་ས་ཆ་གང་སར་འགྲོ་རྒྱུ་དང༌། སྐད་ཆ་བཤད་རྒྱུ། མི་དང་ཐུག་རྒྱུ་སོགས་
གང་བྱེད་ཀྱི་ཡོད་པ་དེ་བྱ་རྒྱུ་ཡིན་ཞེས་བཤད་པ་རེད། ངས་དེ་བྱེད་པ་ནི་ང་རང་དེ་བྱ་རྒྱུ་
ལ་དགའ་བའི་རྒྱུ་མཚན་གྱིས་ཡིན་པ་ལས། ངས་མི་ཧ་ཅང་མང་པོ་ཞིག་ལ་གཏམ་བཤད་
བྱས་ཏེ་ང་གལ་ཆེན་མི་སྣ་ཞིག་ཡིན་བསམས་ཏེ་བྱེད་ཀྱི་མེད། རང་ཉིད་གལ་ཆེན་མི་སྣ་
ཞིག་ཡིན་བསམ་དུས་རང་གིས་བྱེད་བཞིན་པའི་བྱ་བ་དེར་དགའ་ཡི་མེད། ཁྱེད་ཁྱེད་རང་
ལ་དགའ་བ་ལས་ཁྱེད་ཀྱིས་བྱེད་བཞིན་པའི་བྱ་བ་དེར་དགའ་ཡི་ཡོད་མ་རེད། དེར་བརྟེན།
ངས་གང་བྱེད་བཞིན་ཡོད་པར་སེམས་ཁུར་མ་བྱེད་པར། ཁྱེད་ཀྱིས་གང་བྱ་རྒྱུ་ཡིན་མིན་
ལ་སེམས་ཁུར་བྱེད་དགོས། ཤེས་བྱུང་ངམ། ངས་ཁྱེད་ལ་ངས་གང་བྱེད་ཀྱི་ཡོད་མེད་
བཤད་པ་ཡིན། ད་ཁྱེད་ལ་དུས་ཚོད་མང་པོ་ཡོད་དུས་གང་བྱ་རྒྱུ་ཡིན་ང་ལ་ཤོད་དང༌།
སློབ་ཕྲུག རྒན་ལགས། ང་ཉོབ་སྣང་སྐྱེ་ས་རེད།
ཀིཤ་མུར་ཏི། ཁྱེད་རང་ཉོབ་སྣང་སྐྱེ་རྒྱུ་རེད། བདེན་པ་བཤད་སོང༌། མི་ཕལ་ཆེ་བ་དེ་
རང་ཆགས་ཀྱི་ཡོད།
སློབ་ཕྲུག རྒན་ལགས། ཉོབ་སྣང་སྐྱེ་རྒྱུ་དེ་མེད་པ་ཇི་ལྟར་བྱེད་དགོས།
ཀིཤ་ན་མུར་ཏི། སྒུག་ནས་ཉོན་དང༌། མི་ཕལ་ཆེ་བ་ཉོབ་སྣང་སྐྱེ་ཡི་ཡོད། དེ་རྒྱུ་མཚན་
ཅིའི་ཕྱིར་རེད། ཁྱེད་ཀྱིས་ཉོབ་སྣང་མེད་པ་ཇི་ལྟར་བྱེད་དགོས་མིན་དྲིས་པ་རེད། ད་
འཚོལ་ཞིབ་གྱིས། ཁྱེད་ཆུ་ཚོད་གཅིག་རིང་རང་ཉིད་ཁེར་རྐྱང་སྡོད་དུས་ཉོབ་སྣང་སྐྱེ་ཡི་
ཡོད། དེར་བརྟེན། ཁྱེད་ཀྱིས་དེབ་བླངས་ཏེ་ཀློག་པ་དང༌། སྐད་ཆ་བཤད་རྒྱུ། དུས་དེབ་
ལ་བལྟ་རྒྱུ། གློག་བརྙན་ཁང་དུ་འགྲོ་རྒྱུའམ་བྱ་བ་གང་ཞིག་བྱ་རྒྱུ་རེད། ཁྱེད་ཀྱི་སེམས་
ནང་བསམ་བློ་ཞིག་འཁོར་གྱི་སྡོད་ཡོད། དེ་རང་ཉིད་ལས་གཡོལ་བ་ཞིག་ཡིན། ཁྱེད་
ཀྱིས་དྲི་བ་དྲིས་པ་རེད། ད་གང་བཤད་རྒྱུ་ཡིན་མིན་དོ་སྣང་བྱས་ཏེ་ཉོན། ཁྱེད་རང་ཉིད་
ཀྱི་མཉམ་དུ་ཡོད་པས་ཉོབ་སྣང་སྐྱེ་ཡི་ཡོད། གང་ཡིན་ཞེ་ན། ཁྱེད་རང་ཉིད་མཉམ་དུ་ནམ་
ཡང་སྡོད་མྱོང་མེད་པས་ཡིན། དེའི་ཕྱིར་ཁྱེད་ཉོབ་སྣང་སྐྱེ་ཡི་ཡོད། ཁྱེད་ཀྱིས་ང་འདི་ལས་
མེད་རེད་དམ། ང་ཧ་ཅང་ཉམ་ཆུང་ཡིན། ང་ལ་ཧ་ཅང་སེམས་ཁྲལ་འདུག ང་དཀའ་ངལ་
འདི་ཐམས་ཅད་ལས་གྲོལ་འདོད་ཀྱི་འདུག་ཅེས་བཤད་ཀྱི་ཡོད། ཁྱེད་ཧ་ཅང་ཉོབ་སྣང་སྐྱེ་
ཡི་ཡོད་པས་གཡོལ་འདོད་ཀྱི་ཡོད། འོན་ཀྱང་གལ་ཏེ་ཁྱེད་ཀྱིས་ང་ཉོབ་ནས་སྡོད་ཀྱི་
མིན། ངས་ཅིའི་ཕྱིར་ང་འདི་ལྟར་གྱུར་པའི་རྒྱུ་མཚན་དེ་བཙལ་རྒྱུ་ཡིན། ངས་དོན་དངོས་
སུ་ང་གང་འདྲ་ཡོད་མིན་ལྟ་འདོད་ཅེས་ཟེར་ན། དེ་ནས་ཁྱེད་ཀྱིས་ཤེལ་སྒོ་ཞིག་གི་ནང་དུ་
རང་ཉིད་ལ་ལྟ་བ་དང་འདྲ། དེ་ནས་ཁྱེད་ཀྱིས་རང་ཉིད་གང་ཡིན་པ་དང་རང་གི་ངོ་གདོང་
ཅི་འདྲ་ཡོད་པ་ཧ་ཅང་གསལ་པོར་མཐོང་རྒྱུ་རེད། མ་ཟད་ཁྱེད་ཀྱིས་ཁྱེད་ཡིན་གཅིག་
སྣང་བ་འགྲོ་པོ་ཞིག་དང་གློག་བརྙན་འཁྲབ་མཁན་ལྟ་བུ་ཞིག་འགྱུར་འདོད་ཀྱང་། རང་
གི་གདོང་ལ་སྣང་བ་འགྲོ་ཡི་མི་འདུག་ཟེར་རྒྱུ་རེད། འོན་ཀྱང༌། གལ་ཏེ་ཁྱེད་ཀྱིས་
རང་ཉིད་ལ་བལྟས་ནས་“ང་རང་གང་ཡིན་པ་དེ་འདི་རེད། སྣ་ཏོག་ཙམ་འཁྱོག་པ། མིག་
ཆུང་ཆུང་། སྐྲ་ཤང་ཤང་འདུག”ཟེར་ན། དེ་ངོས་ལེན་བྱེད་པ་རེད། དེར་བརྟེན་ཁྱེད་
ཀྱིས་ཁྱེད་གང་ཡིན་པ་དེར་ལྟ་དུས་ཉོབ་སྣང་སྐྱེ་རྒྱུ་མ་རེད། ཉོབ་སྣང་ནི་ཁྱེད་ཀྱིས་གང་
མཐོང་བ་དེ་དང་ལེན་མི་བྱེད་པར་དེ་ལས་གཞན་ཞིག་བྱེད་འདོད་པའི་དུས་དེར་ཁོ་
ནར་སླེབས་ཀྱི་ཡོད། དཔེ་དེ་བཞིན་ཁྱེད་ཀྱིས་ཁ་ནང་ཕྱོགས་ཀྱིས་རང་ཉིད་ལ་ལྟ་ཐུབ་པ་
དང་རང་ཉིད་གང་ཡིན་པ་ཏག་ཏག་མཐོང་ཐུབ་པའི་དུས། དེ་ལ་ལྟ་རྒྱུར་ཉོབ་སྣང་སྐྱེ་རྒྱུ་
མ་རེད། དེ་ནི་ཇི་ཙམ་བལྟས་ཀྱང་དེ་ཙམ་བལྟ་རྒྱུ་ཡོད་པས་ཧ་ཅང་སྤྲོ་སེམས་འཁོལ་པོ་
ཞིག་ཡིན། དེ་ལ་མཐའ་གཏན་ནས་མེད། ཁྱེད་གཏིང་ཇེ་ཟབ་དང་རྒྱ་ཇེ་ཆེར་འགྲོ་ཆོག
དེ་ལ་ཉོབ་སྣང་མེད། གལ་ཏེ་ཁྱེད་ཀྱིས་དེ་བྱེད་ཐུབ་ན། དེ་ནས་ཁྱེད་ཀྱིས་གང་བྱེད་པ་དེ་
དགའ་ནས་བྱེད་ཀྱི་ཡོད་ལ། ཁྱེད་བྱ་བ་ཞིག་བྱེད་པར་དགའ་བའི་སྐབས་དེར་དུས་ཞེས་
པ་དེ་མེད། ཁྱེད་ཤིང་སྡོང་གདབ་རྒྱུར་དགའ་བའི་དུས་དེར་ཁྱེད་ཀྱིས་ཤིང་སྡོང་ལ་ཆུ་བླུག
ལྟ་སྐྱོང་བྱེད། སྲུང་སྐྱོབ་བྱ་རྒྱུ་རེད་ལ། དེ་ནས་དོན་ངོ་མར་ཁྱེད་གང་བྱེད་པར་དགའ་བ་
ཤེས་དུས། ཁྱེད་ཀྱིས་ཉིན་མོ་ཧ་ཅང་ཐུང་ཐུང་ཚོར་ངེས། དེས་ན། ཁྱེད་ཀྱིས་འཚོ་ཐབས་
གཅིག་པུར་སེམས་ཁུར་མི་བྱེད་པར། ད་ལྟ་ནས་རང་ཉིད་ཀྱི་ཆེད་དུ་དོན་ངོ་མར་ཁྱེད་
གང་བྱ་རྒྱུར་དགའ་བ་དང་འདོད་པ་དེ་ཤེས་དགོས།
སློབ་ཕྲུག རྒན་ལགས། ཁྱེད་ཀྱིས་ཁྱེད་གང་བྱ་རྒྱུར་དགའ་བ་དེ་ཇི་ལྟར་ཤེས་ཀྱི་འདུག
ཀིཤ་ན་མུར་ཏི། ཁྱེད་ཀྱིས་ཁྱེད་གང་བྱ་རྒྱུ་ལ་དགའ་བ་དེ་ཇི་ལྟར་ཤེས་ཀྱི་འདུག ཁྱེད་
ཀྱིས་དེ་ཁྱེད་གང་བྱེད་འདོད་པ་དང་ཁྱད་པར་ཡོད་སྲིད་པ་ཤེས་དགོས། གཅིག་བྱས་ན་
ཁྱེད་ཀྱི་ཕ་ཁྲིམས་རྩོད་པ་ཡིན་པའི་རྒྱུ་མཚན་ནམ། ཁྲིམས་རྩོད་པ་ཞིག་ཆགས་ན་དངུལ་
མང་པོ་གསོག་ཐུབ་པའི་རྒྱུ་མཚན་གྱིས་ཁྱེད་ཁྲིམས་རྩོད་པ་ཞིག་བྱེད་འདོད་སྲིད། དེ་
ནས་ཁྱེད་ཀྱིས་རང་ལ་ཁེ་ཕན་ཡོད་པ་དང་གྲགས་ཅན་ཆགས་པའི་ལས་ཤིག་བྱ་རྒྱུའི་
སྐུལ་སློང་ཡོད་དམ། ཁྱེད་སོ་སོས་གང་བྱེད་པའི་བྱ་བ་དེར་དགའ་ཡི་མ་རེད། འོན་
ཀྱང༌། གལ་ཏེ་ཁྱེད་བྱ་བ་གང་ཞིག་ལ་དགའ་ན། སྐུལ་སློང་ཅི་ཡང་འབྱུང་གི་མ་རེད་ལ།
ཁྱེད་ཀྱིས་གང་བྱེད་བཞིན་པ་དེ་རང་ཉིད་ལ་ཁེ་ཕན་གྱི་ཆེད་དུ་སྤྱོད་ཀྱི་མ་རེད།
གང་བྱ་རྒྱུར་དགའ་མིན་ཤེས་རྒྱུ་དེ་ནི་དཀའ་ངལ་ཆེ་ཤོས་ཤིག་ཡིན། དེ་སློབ་གསོ་
ཡི་ཆ་ཤས་རེད། དེ་ཤེས་པར་ཁྱེད་རང་གི་ནང་གི་གཏིང་ཟབ་སར་འགྲོ་དགོས། དེ་ལས་
སླ་པོ་ཞིག་མིན། ཁྱེད་ཀྱིས་"ང་ཁྲིམས་རྩོད་པ་ཞིག་བྱེད་འདོད་ཡོད།"ཅེས་བཤད་སྲིད།
ཁྲིམས་རྩོད་པ་ཞིག་བྱ་རྒྱུར་འབད་རྩོལ་བྱས་རྗེས་གློ་བུར་དུ་ཁྱེད་ཀྱིས་ཁྱེད་ཁྲིམས་རྩོད་
པ་ཞིག་བྱེད་འདོད་མེད་པ་ཤེས་ཡོང༌། དེ་ནས་ཁྱེད་ཀྱིས་རི་མོ་འབྲི་འདོད་རྒྱུ་རེད། འོན་
ཀྱང་དེ་ནི་ཧ་ཅང་ཕྱི་དྲགས་རེད། ཁྱེད་གཉེན་སྒྲིག་བྱས། ཆུང་མ་དང་ཕྲུ་གུ་ཡོད། ཁྱེད་
ཀྱིས་འཚོ་ཐབས་དང་འགན་ཁུར་དོར་ཐུབ་ཀྱི་མ་རེད། དེའི་ཕྱིར་སུན་སྣང་དང་མ་སྐྱིད་པ་
ཆགས་ཀྱི་ཡོད། ཡང་ན་ཁྱེད་ཀྱིས་“ངས་ངོ་མར་རི་མོ་འབྲི་འདོད།”ཅེས་བཤད་སྲིད། དེ་
ནས་ཁྱེད་ཀྱིས་མི་ཚེ་ཆ་ཚང་དེ་ལ་བཏང་སྟེ་གློ་བུར་དུ་ཁྱེད་ཀྱིས་ཁྱེད་རི་མོ་མཁན་ཡག་
པོ་ཞིག་མིན་པར་ཤེས། ཁྱེད་ངོ་མར་བྱེད་འདོད་པ་དེ་ནི་གནམ་གྲུའི་ཁ་ལོ་བ་ཞིག་བྱ་རྒྱུ་
དེ་ཡིན་སྲིད།
ཡང་དག་པའི་སློབ་གསོ་ནི་ཁྱེད་ལ་འཚོ་ཐབས་འཚོལ་རོགས་བྱ་རྒྱུ་དེ་མིན། དཀོན་
ཅོག་གི་ཆེད་དུ་བསམ་བློ་དེ་སྒེའུ་ཁུང་གི་ཕྱི་རོལ་དུ་གཡུག་ཞོགས། སློབ་གསོ་ནི་དགེ་
རྒན་ཞིག་ལས་གནས་ཚུལ་མཁོ་སྒྲུག་བྱ་རྒྱུ་དང༌། དེབ་ཅིག་ལས་ཨང་རྩིས་སྦྱང་རྒྱུ།
ཡང་ང་ན་རྒྱལ་པོ་དང་ལུགས་སྲོལ་སོགས་བྱུང་བའི་ཚེས་གྲངས་སྦྱང་རྒྱུ་ཙམ་མིན་པར།
སློབ་གསོ་ནི་དཀའ་ངལ་འཕྲད་རེས་བཞིན་ཁྱེད་ལ་དཀའ་ངལ་དེ་དག་ཤེས་རྟོགས་ཐུབ་
པའི་གྲོགས་བྱ་རྒྱུ་དེ་ཡིན་ལ། དེ་ལྟར་འབྱུང་བར་རྣམ་དཔྱོད་དང༌། གྲུང་པོ་དང་། ཡིད་
ཆེས་མི་བྱེད་པའི་བློ་གྲོས་བཟང་པོ་ཞིག་དགོས། གང་ཡིན་ཞེ་ན་ཡིད་ཆེས་ནི་དངོས་
ཡོད་མིན། དཀོན་ཅོག་ལ་ཡིད་ཆེས་མཁན་གྱི་མི་དེ་ནི་དཀོན་ཅོག་ལ་ཡིད་མི་ཆེས་མཁན་
གྱི་མི་དེ་ནང་བཞིན་གྱི་རྨོངས་དད་ཅན་ཞིག་ཡིན། དེ་ཤེས་པ་ལ་ཁྱེད་ཀྱིས་རྒྱུ་མཚན་
འཚོལ་དགོས་ལ། གལ་ཏེ་ཁྱེད་ལ་སྔོན་ཚུན་ནས་བསམ་ཚུལ་ཞིག་ཡོད་པ་དང་། ཁྱེད་
རང་ཕྱོགས་ལྷུང་བ་དང་ཁྱེད་ཀྱིས་སེམས་ནང་སྔོན་ནས་སྡོམ་ཞིག་བརྒྱབ་ཚར་ཡོད་ན།
ཁྱེད་ཀྱིས་རྒྱུ་མཚན་འཚོལ་རྟོགས་བྱེད་མི་ཐུབ། དེས་ན། ཁྱེད་ལ་ཡིད་ཆེས་དང་དབང་
ཐོབ་ཀྱི་རྗེས་སུ་མི་འཇུག་པར་གྲུང་པོ་དང༌། དག་མ། ངེས་གཏན། ཐང་པོ་ཡོད་པའི་
སེམས་ཡག་པོ་ཞིག་དགོས། ཚད་ལྡན་གྱི་སློབ་གསོ་ནི། དོན་ངོ་མར་ཁྱེད་སྙིང་ཁོང་རུས་
པའི་གཏིང་ནས་ཅི་ཞིག་བྱ་རྒྱུར་དགའ་བ་དེ་འཚོལ་རྟོགས་ཀྱི་གྲོགས་བྱ་རྒྱུ་དེ་ཡིན། དེ་
ནི་ཟས་བཟོ་རྒྱུའམ་ལྡུམ་ར་བ་ཞིག་བྱ་རྒྱུ་གང་ཞིག་ཡིན་མིན་ལ་མ་ལྟོས་པར་ཁྱེད་ཀྱི་བློ་
སྙིང་གཏད་སའི་བྱ་བ་ཞིག་ཡིན། དེ་ནས་ཁྱེད་གདུག་རྩུབ་ཅན་དུ་མི་འགྱུར་བར་དོན་ངོ་
མར་འཇོན་པོ་ཞིག་ཡིན་ངེས། སློབ་གྲྭ་འདི་བགྲོ་གླེང་དང༌། ཉན་པ་དང༌། ལྷིང་འཇགས་
ཀྱི་བརྒྱུད་ནས་ཁྱེད་ལ་རང་ངོ་རང་ཤེས་དང༌། མི་ཚེའི་རྒྱུད་ལམ་ཁྲོད་ཁྱེད་དོན་ངོ་མར་
གང་བྱ་རྒྱུར་དགའ་བ་དེ་འཚོལ་རྟོགས་ཀྱི་གྲོགས་བྱེད་པའི་གནས་ཤིག་ཆགས་དགོས།
སློབ་ཕྲུག རྒན་ལགས། ང་ཚོས་རང་ངོ་རང་ཤེས་ཇི་ལྟར་བྱེད་ཐུབ།
ཀིཤ་ན་མུར་ཏི། དྲི་བ་དེ་ཧ་ཅང་ཡག་པོ་འདུག ང་ལ་གཟབ་གཟབ་ཀྱིས་ཉོན། ཁྱེད་ཀྱིས་
ཁྱེད་ཉིད་གང་ཡིན་པ་ཇི་ལྟར་ཤེས་ཀྱི་འདུག ངའི་དྲི་བ་ཤེས་ཨེ་བྱུང་། ཁྱེད་ཀྱིས་མེ་ལོང་
ལ་ཐེངས་དང་པོར་བལྟས། དེ་རྗེས་ཉིན་འགའ་འམ་བདུན་ཕྲག་འགའི་རྗེས་ཡང་སྐྱར་ལྟ་
དུས་“ང་རང་སོར་རེད་འདུག”ཅེས་བརྗོད། ཨེ་རེད། དེས་ན། ཉིན་ལྟར་མེ་ལོང་ལ་ལྟ་
རེས་བཞིན་ཁྱེད་ཀྱིས་རང་གི་ངོ་གདོང་ཅི་འདྲ་ཡོད་མེད་ཤེས་འགོ་ཚུགས་ནས། ཁྱེད་
ཀྱིས་“ཕ་གེ་ང་རེད།”ཅེས་ཟེར། དེས་ན། དཔེ་དེ་བཞིན་རང་ཉིད་ལ་རྟོག་ཞིབ་བྱས་ཏེ་
ཁྱེད་གང་ཡིན་མིན་ཤེས་ཐུབ་བམ། ཁྱེད་ཀྱིས་རང་གི་འགྲོ་སྟངས་དང༌། སྐད་ཆ་བཤད་
སྟངས། སྤྱོད་ལམ་འཁྱེར་སྟངས། ཁྱེད་རང་མཁྲེགས་པོ་དང༌། གདུབ་རྩུབ་ཅན་དང༌།
རྩུབ་པོ་དང༌། བཟོད་སྲན་ཅན་གང་ཞིག་ཡིན་མིན་གྱི་བྱ་སྤྱོད་རྣམས་ལ་རྟོག་ཞིབ་བྱེད་
ཐུབ་བམ། དེ་ལྟར་ཐུབ་ན་རང་ངོ་ཤེས་རྒྱུའི་འགོ་ཚུགས་ཀྱི་ཡོད། ཁྱེད་ཀྱིས་གང་བྱེད་
ཀྱི་ཡོད་མེད་དང་། གང་བསམ་གྱི་ཡོད་མེད། གང་ཚོར་གྱི་ཡོད་མེད་ཀྱི་མེ་ལོང་དེའི་ནང་
དུ་རང་ཉིད་ལ་ལྟ་ཞིབ་བྱས་ཏེ་རང་ངོ་ཤེས་རྒྱུ་རེད། དེ་འདྲའི་ཚོར་བ་དང༌། བྱ་བ་དང༌།
བསམ་བློ་གཏང་རྒྱུ་རྣམས་ནི་མེ་ལོང་ཡིན་ལ། མེ་ལོང་དེའི་ནང་ཁྱེད་ཀྱིས་རང་ཉིད་ལ་ལྟ་
ཞིབ་བྱེད་འགོ་རྩོམ་གྱི་ཡོད། མེ་ལོང་དེས་དངོས་ཡོད་འདི་རེད་ཅེས་བཤད་ཀྱི་ཡོད། འོན་
ཀྱང་། ཁྱེད་དངོས་ཡོད་དེ་ལ་དགའ་ཡི་མེད་པས་དེ་སྒྱུར་བཅོས་བྱེད་འདོད། དེ་ནས་ཁྱེད་
ཀྱིས་དེ་འཁྱོག་བརྗོད་བྱེད་འགོ་བརྩམས་པས། དེའི་གནས་ལུགས་གང་ཡིན་པ་ལྟར་མི་
མཐོང༌།
དེས་ན་ངས་ཁ་སང་བཤད་པ་བཞིན། དོ་སྣང་དང་ལྷིང་འཇགས་ཡོད་པའི་དུས་དེར་
ཁྱེད་ཀྱིས་བསླབ་རྒྱུ་རེད། ལྷིང་འཇགས་ཡོད་པ་དང་དོ་སྣང་ཆ་ཚང་བ་སྤྲོད་པའི་དུས་སུ་
བསླབ་རྒྱུ་རེད། གནས་བབས་དེའི་སྐབས་ཁྱེད་ཀྱིས་སློབ་འགོ་ཚུགས་ཀྱི་ཡོད། དེས་ན་
ཁུ་སིམ་པོར་སྡོད། དེ་ནི་སློབ་པའི་ཐབས་ལམ་ཡིན་པ་ལས་ངས་བཤད་པའི་རྒྱུ་མཚན་
གྱིས་མིན། ཧ་ཅང་ཁུ་སིམ་པོར་སྡོད་དགོས། གཟུགས་པོ་དང་གཟུགས་པོའི་ནང་ལོགས་
གཅིག་པུར་མིན་པར་སེམས་པའི་ནང་ལ་ཡང་ཁུ་སིམ་པོ་བྱེད་དགོས། ཧ་ཅང་ཁུ་སིམ་
པོ་བྱས་ཏེ་ཁུ་སིམ་དེ་ལ་དོ་སྣང་བྱེད་དགོས། བྱ་དེ་ཕོའི་སྐད་དང༌། བྱིའུ་སྐད། མིའི་གློ་
རྒྱག་པ། འགྲོ་བའི་གོམ་སྒྲ་སོགས་ཁང་པའི་ཕྱི་རོལ་གྱི་སྒྲ་རྣམས་ལ་དོ་སྣང་བྱེད་དགོས།
དེ་ལྟར་ཐོག་མར་ཁྱེད་ཀྱི་ཕྱི་རོལ་དུ་ཡོད་པའི་བྱ་དངོས་རྣམས་ལ་ཉོན། དེ་ནས་ཁྱེད་ཀྱི་
སེམས་པའི་ནང་ཅི་འབྱུང་བཞིན་ཡོད་མེད་ལ་ཉོན། གལ་ཏེ་ཧ་ཅང་དོ་སྣང་ཆེན་པོས་ཉན་
བཞིན་ཡོད་ན། ཁྱེད་ཀྱིས་ཁུ་སིམ་དེའི་ནང་ཕྱི་རོལ་གྱི་སྐད་སྒྲ་དང་ནང་གི་སྐད་སྒྲ་གཉིས་
གཅིག་མཚུངས་ཡིན་པ་ཤེས་ངེས་རེད།

དགུ་བ། སྤྱོད་ལམ།
On Behaviour

མི་ཚེ་ནང་ལ་དཀའ་ངལ་ཆེ་ཤོས་ཤིག་ནི། གནས་སྟངས་ཀྱིས་བཀའ་བཀོད་བཏང་བ་
མ་ཡིན་པའི་སྤྱོད་ལམ་འཁྱེར་སོ་ཞིག་འཚོལ་རྟོགས་བྱ་རྒྱུ་དེ་ཡིན། གནས་སྟངས་དང་སྤྱི་
ཚོགས་ཀྱི་མི་ཡིས་ཁྱེད་ཅག་ལ་སྤྱོད་ལམ་འཁྱེར་སོ་ངེས་ཅན་ཞིག་དགོས་པའི་བཀའ་བགོ་
དང་གནོན་ཤུགས་སྤྲོད་ཀྱི་ཡོད། ཁྱེད་ཚོས་སྤྱོད་ལམ་འཁྱེར་སོ་དང༌། ཟ་སྟངས། སྐད་ཆ་
བཤད་སྟངས། དེ་བཞིན་བཟང་སྤྱོད་སྟོན་སྟངས་རྣམས་ནི་རང་ཉིད་གང་དུ་ཡོད་མེད་ཤེས་
རྒྱུ་དེར་རག་ལས། དེར་བརྟེན་ཁྱེད་ཚོའི་སྤྱོད་ལམ་ནི་རྒྱུན་དུ་མི་འདྲ་བ་དང་འགྱུར་ལྡོག་
འགྲོ་བཞིན་ཡོད། དེ་ནི་ཁྱེད་ཚོས་རང་གི་ཕ་དང༌། མ་དང༌། གཡོག་པོ་རྣམས་ལ་སྐད་ཆ་
བཤད་དུས། ཁྱེད་ཚོའི་སྐད་གདངས་དང་ཚིག་རྣམས་ལ་ཁྱད་པར་ཆེན་པོ་འབྱུང་གི་ཡོད་པ་
ལས་ཤེས་ཐུབ། སྤྱོད་ལམ་འཁྱེར་སོ་ནི་ཁོར་ཡུག་གི་ཤུགས་རྐྱེན་གྱིས་སྟངས་འཛིན་བྱེད་
ཀྱི་ཡོད་ལ། སྤྱོད་ལམ་ལ་བརྟགས་ཏེ་ཁྱེད་ཚོས་ཕལ་ཆེར་མི་དེས་གང་བྱེད་དང་མི་བྱེད་
སྔོན་དཔག་བྱེད་ཐུབ།
དེས་ན་ང་ཚོས་རང་ཉིད་ལ་གནས་སྟངས་གང་ཡིན་ལ་མ་ལྟོས་པར་ནང་ལོགས་ལ་
སྤྱོད་ལམ་འཁྱེར་སོ་དེ་རང་སོར་སྡོད་ཐུབ་ཀྱི་རེད་དམ་ཞེས་འདྲི་ཨེ་ཐུབ། ང་ཚོའི་སྤྱོད་
ལམ་དེ་ནང་ནས་བསྐྱེད་དེ་མི་གཞན་གྱིས་ང་ཚོའི་སྐོར་ལ་གང་བསམ་མིན་དང་། ང་ཚོ་
ལ་ལྟ་ཚུལ་ཅི་འདྲ་ཡོད་མིན་ལ་རག་མ་ལས་པ་ཞིག་ཡོང་ཐུབ་བམ། འོན་ཀྱང་དེ་ནི་ཁག་
པོ་ཡིན། གང་ཡིན་ཞེ་ན་མི་ཡིས་རང་ཉིད་ཀྱི་ནང་དུ་ཅི་ཡིན་མིན་ཤེས་ཀྱི་མེད་ལ། ནང་
ལ་རྒྱུན་དུ་འགྱུར་བ་ཡང་འགྲོ་བཞིན་ཡོད། ཁྱེད་ཅག་ཁ་སང་གང་ཡིན་པ་དེ་མིན། དེས་
ན། ང་ཚོས་མི་གཞན་དང་། སྤྱི་ཚོགས་དང་། གནས་སྟངས་དང་། ཆོས་ལུགས་ཀྱི་
ཁྲིམས་བཅད་སོགས་ཀྱི་བཀའ་བཀོད་མེད་ཅིང་། ཁོར་ཡུག་ལ་རག་མ་ལས་པའི་སྤྱོད་
ལམ་འཁྱེར་སོ་ཞིག་འཚོལ་རྟོགས་བྱེད་ཐུབ་ཀྱི་ཨེ་རེད། ངས་བལྟས་ན། གལ་ཏེ་བྱམས་
བརྩེ་ཡི་དོན་ཤེས་ན་དེ་འཚོལ་རྟོགས་ཐུབ་རྒྱུ་རེད།
ཁྱེད་ཚོས་བྱམས་བརྩེ་ཞེ་ན་ཅི་ཡིན་ཨེ་ཤེས། མི་ལ་བྱམས་བརྩེ་བྱེད་པའི་དོན་ཅི་ཡིན་
ཤེས་ཀྱི་ཨེ་ཡོད། ཤིང་སྡོང་ལ་ལྟ་སྐྱོང་བྱེད་པ་དང༌། ཁྱི་ཞིག་གཙང་འཁྲུ་བྱེད་པ་དང༌།
རྒྱུག་ཤད་རྒྱག་པ་དང༌། ལྟོ་སྤྲོད་པ་ན་ཁྱེད་ཚོས་ཤིང་སྡོང་དེར་དོ་སྣང་བྱེད་པ་དང་ཁྱི་དེར་
བརྩེ་སེམས་ཆེན་པོ་ཡོད་པ་སྟོན་གྱི་ཡོད། ངས་ཁྱེད་ཚོས་མི་རྣམས་འགྲོ་འོང་སྐབས་ལྟ་
ཙམ་ལས་མི་བྱེད་པའི་རྒྱ་ལམ་ཁྲོད་ཀྱི་ཤིང་སྡོང་དེ་འདྲ་ལ་དོ་སྣང་བྱུང་ཡོད་མེད་མི་ཤེས།
དེ་འདྲའི་ཤིང་སྡོང་དེ་ནི་ལྟ་སྐྱོང་ཡོད་པ་དང་ཁྱེད་ཚོ་འོག་ཏུ་སྡོད་ས། ཁྱེད་ཚོས་ལྟ་ས་
དང་ལོ་མ་མཐོང་རྒྱུ་ཡོད་པ། ཡལ་གའི་སྟེང་དུ་འཛེགས་སའི་ལྡུམ་རའི་ནང་གི་ཤིང་སྡོང་
དེ་དང་གཏན་ནས་མི་འདྲ། དེ་འདྲའི་ཤིང་སྡོང་དེ་ཟུངས་ཤུགས་ལྡན་པར་འཚར་རྒྱུ་རེད།
ཁྱེད་ཚོས་ཤིང་སྡོང་ཞིག་ལ་ལྟ་སྐྱོང་བྱས་ཏེ་ཆུ་རྒྱག ལུད་བླུག གཙང་དྲས་རྒྱག་བཞིན་
སྐྱོང་སྐབས། ཤིང་སྡོང་དེ་ནི་ལམ་ཟུར་དུ་སྐྱེས་པའི་ཤིང་སྡོང་རྣམས་དང་གཏན་ནས་མི་
འདྲ་བའི་སྣང་བ་ཞིག་ཡོད།
ལྟ་སྐྱོང་གི་ཚོར་སྣང་ནི་བརྩེ་བ་ཡི་འགོ་འཛུགས་དེ་ཡིན། ཤེས་གསལ་ལྟར། ཁྱེད་
ཚོས་བྱ་དངོས་རྣམས་ལ་ཇི་ཙམ་ལྟ་སྐྱོང་བྱས་ན་ཁྱེད་ཚོ་དེ་ཚད་ཚོར་སྐྱེན་པོ་ཆགས་རྒྱུ་
རེད། དེས་ན་བརྩེ་སེམས་དང་། སྙིང་རྗེ། བྱམས་སེམས། ཡ་རབས་པོ་འབྱུང་ངེས།
གལ་ཏེ་དེ་འདྲའི་བརྩེ་སེམས་དེ་ཡོད་ན། དེ་ནས་བརྩེ་སེམས་དེས་སྤྱོད་ལམ་ལ་བཀའ་
བཀོད་ཀྱིས་ཁོར་ཡུག་དང་གནས་སྟངས་དང་མི་གཞན་ལ་རག་ལས་མི་དགོས་པར་
ཆགས་རྒྱུ་རེད། དེ་ནི་མི་གཞན་གྱིས་ཁྱེད་ཅག་ལ་ཕན་སེམས་བྱེད་ཀྱང་རུང་མ་བྱེད་
རུང༌། ཁོང་ཚོས་ཚིག་རྩུབ་པོ་བཤད་པའམ་ཁྲོ་བ་བྱེད་མིན་ལ་མ་ལྟོས་པར། ཁྱེད་ཅག་
ངོ་མར་བརྩེ་སེམས་ལྡན་པ་ཞིག་བྱེད་དགོས་པས། བརྩེ་སེམས་དེ་འཚོལ་རྟོགས་བྱ་རྒྱུ་
དཀའ་ཤོས་ཤིག་ཡིན། ངས་བལྟས་ན་བྱིས་པ་རྣམས་ལ་དེ་འདྲའི་བརྩེ་སེམས་དེ་ཡོད།
ཁྱེད་ཚང་མར་ན་གཞོན་སྐབས་བརྩེ་སེམས་དེ་ཡོད། ཁྱེད་ཚོ་ཕན་ཚུན་དང་མི་གཞན་གྱི་
བར་ལ་མཛའ་བརྩེ་ཡི་ཚོར་སྣང་ཟབ་མོ་ཡོད་རེད། ཁྱེད་ཚོ་ཁྱི་ལ་བྱིལ་བྱིལ་བྱ་རྒྱུར་དགའ་
བོ་ཡོད། ཅ་དངོས་རྣམས་ལ་ཡང་ཡང་ལྟ་བ་དང་ངང་གིས་འཛུམ་དམུལ་དམུལ་བྱེད་ཀྱི་
ཡོད། འོན་ཀྱང་། ལོ་ན་སོན་རིམ་བཞིན་དེ་དག་ཚང་མ་ཡལ་འགྲོ་ཡི་ཡོད། དེར་བརྟེན་
མི་ཚེ་གང་ཚང་བརྩེ་སེམས་ལྡན་པ་ཡོང་རྒྱུ་དེ་དཀའ་ཤོས་ཤིག་ཡིན་ལ། དེ་མེད་ན་མི་ཚེ་
ཆེས་སྟོང་སང་སང་ཞིག་ཏུ་འགྱུར་ངེས། ཁྱེད་ཚོ་ལ་ཕྲུ་གུ་དང༌། ཁང་པ་ཡག་པོ་དང་།
མོ་ཊ་སོགས་ཚང་མ་ཡོད་སྲིད། འོན་ཀྱང་། བརྩེ་སེམས་མེད་ན་མི་ཚེ་དེ་དྲི་ཞིམ་མེད་
པའི་མེ་ཏོག་གཅིག་དང་འདྲ། དེ་འདྲའི་དགའ་བ་ཆེན་པོ་དང་ལྡན་ཞིང་བརྩེ་བའི་འབྱུང༌།
གཞི་གཅིག་པུ་དེ་ཡིན་པའི་བརྩེ་སེམས་དེ་སྐྲུན་པ་བྱ་རྒྱུ་དེ་སློབ་གསོའི་ཆ་ཤས་ཡིན། མ་
རེད་དམ།
ང་ཚོ་ཕལ་ཆེ་བར་བརྩེ་བ་ནི་བདག་དབང་ཆགས་ཡོད། གང་དུ་ཕྲག་དོག་དང་བརྣབ་
སེམས་ཡོད་ན་དེས་གདུག་རྩུབ་དང་སྡང་འཛིན་བསྐྱེད་རྒྱུ་རེད། བརྩེ་བ་ནི་སྡང་འཛིན་
དང༌། བརྣབ་སེམས་དང༌། ཞེ་འདོད་རྣམས་མེད་དུས་ཁོ་ནར་འཚོ་གནས་དང་སྐྱེ་
འཕེལ་ཐུབ། བརྩེ་བ་མེད་ན་མི་ཚེ་ནི་ས་རྒོད་བཞིན་སྐམ་པོ་དང༌། མཁྲེགས་པོ། གདུག་
རྩུབ་ཅན་ཞིག་ཏུ་འགྱུར། འོན་ཀྱང༌། བརྩེ་སེམས་ཡོད་པའི་དུས་དེ་ནི་ཆུ་དང་། ཆར་པ་
དང་། མཛེས་སྡུག་གིས་སྨིན་པའི་ས་གཞི་ལྟ་བུར་ཡོད། ལོ་གཞོན་དུས་འདི་དག་ཚང་
མར་སློབ་དགོས། དེ་མིན་ལོ་རྒས་དུས་བསླབས་ན་ཧ་ཅང་ཕྱི་དྲགས་རེད། གཞོན་དུས་
མ་བསླབས་ན་ཁྱེད་ཚོ་སྤྱི་ཚོགས་དང༌། ཁོར་ཡུག ཁྱོ་ག ཆུང་མ། ལས་ཁུངས་སོགས་
ཀྱི་དབང་དུ་ཚུད་པའི་བཙོན་པ་ཆགས་རྒྱུ་རེད། ཁྱེད་ཚོས་རང་ངོས་ནས་བརྩེ་སེམས་ཀྱི་
ཐོག་ནས་སྤྱོད་ལམ་སྟོན་ཐུབ་མིན་ལྟ་དགོས། རོགས་པ་ཚོར་སྒུག་བཅུག་ན་ཡག་པོ་མེད་
པ་ཚོར་ནས་འཛིན་གྲྭར་དུས་ཐོག་འགྲོ་ཨེ་ཐུབ། ཁྱེད་ཚོས་ཁྱེད་ཚོ་མཉམ་དུ་ཡོད་དུས་
མི་གཞན་ཚོས་ཁྱེད་ལ་ལྟ་སྡོད་ཡོད་པ་དང་། མཉམ་དུ་ཡོད་པར་བསམས་ཏེ་སྐད་ཅོར་
བརྒྱབ་རྒྱུ་མཚམས་བཞག་ཐུབ་ཀྱི་ཨེ་ཡོད།
སྤྱོད་ལམ་དང་། ཡ་རབས་དང་། བསམ་ཤེས་རྣམས་ཕྱི་ཚུལ་ཙམ་ཆགས་ཏེ་བརྩེ་
སེམས་མེད་ན་དེ་དག་ལ་དོན་སྙིང་གང་ཡང་མེད། འོན་ཀྱང་གལ་ཏེ་བརྩེ་སེམས་དང༌།
བྱམས་སེམས་དང༌། བསམ་ཤེས་རྣམས་ཡོད་ན། དེ་ལ་བརྟེན་ནས་ཡ་རབས་བཟང་
སྤྱོད་དང་གཞན་ལ་བསམ་ཤེས་རྣམས་སྐྱེ་རྒྱུ་རེད། དེ་འདྲའི་མི་དེས་ངོ་མར་རང་དོན་ལ་
བསམ་བློ་ཉུང་ཉུང་ལས་བཏང་གི་མེད་པར་མཚོན་ལ། དེ་ནི་མི་ཚེ་ནང་གི་དཀའ་ཤོས་
ཤིག་ཡིན། རང་དོན་ལ་སེམས་ཁུར་མི་བྱེད་པའི་དུས་མི་དེ་ངོ་མར་རང་དབང་ལྡན་པའི་
འགྲོ་བ་མི་ཞིག་ཆགས་རྒྱུ་རེད་ལ། དེ་དུས་ནམ་མཁའ་དང་། རི་བོ། རི། ཆུ། བྱ་བྱིའུ།
མེ་ཏོག་སོགས་ལ་སེམས་པ་དག་མ་དང་བརྩེ་སེམས་ཟབ་མོའི་ངང་ལྟ་ཐུབ། མ་རེད་དམ།
ད་དྲི་བ་ཡོད་ན་དྲིས་ཤིག
སློབ་ཕྲུག གལ་ཏེ་བརྩེ་བའི་ནང་ཕྲག་དོག་ཡོད་ན། བརྩེ་བའི་ནང་བློས་བཏང་ཡང་ཡོད་མ་
རེད་དམ།
ཀིཤ་ན་མུར་ཏི། བརྩེ་བའི་ནང་བློས་བཏང་ཡང་ཡོད་མ་རེད་དམ། བརྩེ་བ་ནི་ནམ་ཡང་
བློས་བཏང་བྱ་རྒྱུ་མེད། ཁྱེད་ཀྱིས་བློས་བཏང་ཞེས་པའི་ཚིག་དེ་བེད་སྤྱོད་བཏང་དོན་
གང་ཡིན། དོར་བ་ཟེར་གྱི་ཡོད་དམ། བྱེད་མི་འདོད་པའི་བྱ་བ་ཞིག་བྱ་རྒྱུ་དེ་རེད་དམ།
ཁྱེད་ཀྱིས་བཤད་རྒྱུའི་དོན་དེ་ཡིན་ནམ། ང་རང་གི་རྒྱལ་ཁབ་ལ་བརྩེ་བ་ཡོད་པས་སོ་
སོའི་རྒྱལ་ཁབ་ཀྱི་ཆེད་དུ་རང་ཉིད་བློས་བཏང་བྱེད་ཀྱི་ཡོད། ང་ཕ་མ་ལ་བརྩེ་བ་ཡོད་
པར་བརྟེན་ངས་རང་ཉིད་བློས་བཏང་བྱེད་ཀྱི་ཡོད། ཁྱེད་ཀྱིས་དེ་ཟེར་གྱི་ཡོད་དམ། འོ་
ན་དེ་བརྩེ་བ་རེད་དམ། ཁྱེད་ཀྱིས་རང་ཉིད་ལ་བཙན་ཚུགས་ཀྱིས་མི་གཞན་གྱི་དོན་སྒྲུབ་
དགོས་པའི་སྐབས་ལ་བརྩེ་བ་འབྱུང་སྲིད་དམ། ང་ཁྱེད་ཀྱིས་“བློས་བཏང་”ཞེས་པའི
ཚིག་དོན་ཤེས་རྟོགས་ཨེ་ཡོད་སྙམ་ནས་ཡ་མཚན་གྱི་འདུག ཚིག་དེ་ཅིའི་ཕྱིར་བེད་སྤྱོད་
བཏང་ཡིན། ཁྱེད་ཀྱིས་ཤེས་ཀྱི་ཨེ་ཡོད། “འགན་འཁྲི་དང་ལས་དོན་དང་བློས་བཏང་
” སོགས་ནི་འཇིགས་སྣང་ཅན་གྱི་ཚིག་དེ་འདྲ་རེད། ཁྱེད་མི་ཞིག་ལ་ངོ་མར་དགའ་དུས་
འགན་འཁྲི་དང་། ལས་དོན་དང༌། བློས་བཏང་གང་ཡང་མེད། ཁྱེད་ཀྱིས་གང་བྱེད་
པ་རྣམས་དགའ་བའི་རྒྱུ་མཚན་གྱིས་བྱེད་ཀྱི་ཡོད། གལ་ཏེ་ཁྱེད་ཀྱིས་རང་དོན་བསམ་
ན་བརྩེ་བ་བྱེད་མི་ནུས། རང་དོན་བསམ་དུས་རང་ཉིད་དང་པོ་དང་གཞན་རྣམས་རིམ་པ་
གཉིས་པར་སླེབས་ཀྱི་ཡོད། དེ་ནས་གཞན་ལ་དགའ་བར་རང་ཉིད་བློས་བཏང་བྱེད་ཀྱི་
ཡོད། དེ་ནི་བརྩེ་བ་ག་ལ་ཡིན། དེ་ཉོ་ཚོང་རེད། ཤེས་ཨེ་བྱུང༌།
སློབ་ཕྲུག སློབ་པ་དང་བརྩེ་བ་གཉིས་པོ་དེ་ཐ་དད་རེད་དམ་འབྲེལ་ཡོད་རེད།
ཀིཤ་ན་མུར་ཏི། ཁྱེད་ཀྱིས་བརྩེ་བ་དང་སློབ་པ་ཞེས་པའི་དོན་གང་ཡིན་ཤེས་ཀྱི་ཨེ་ཡོད།
སློབ་ཕྲུག ངས་སློབ་པའི་དོན་གང་ཡིན་ཤེས་ཀྱི་ཡོད།
ཀིཤ་ན་མུར་ཏི། ཁྱད་མཚར། ངས་ཁྱེད་ཀྱིས་ཤེས་ཀྱི་མི་འདུག་ཟེར་གྱི་མེད། ངས་ཁྱེད་
ཀྱིས་ཤེས་ཀྱི་ཡོད་མེད་གཅིག་པུ་འདྲི་ཡི་ཡོད། ཁྱེད་ཀྱིས་སློབ་པའི་དོན་གང་ཡིན་ཤེས་
ཀྱི་ཨེ་ཡོད། ཤེས་བྱ་ལེན་ཞེས་པའི་དོན་ཤེས་ཀྱི་ཨེ་ཡོད། དགེ་རྒན་གྱིས་གནས་དོན་
གང་ཞིག་གསུངས་པ་དེ་ཁྱེད་ཀྱིས་གོ་ནས་དེ་དག་སེམས་དང་ཀླད་པའི་ནང་གསོག་ཉར་
བྱེད་ཀྱི་ཡོད་རེད། དེ་འདྲའི་གསོག་ཉར་བྱ་རྒྱུ་དེ་ལ་ང་ཚོས་སློབ་པ་ཟེར་གྱི་ཡོད། དེ་མ་
རེད་དམ།
སློབ་ཕྲུག ཕྱོགས་གཅིག་ནས་རེད།
ཀིཤ་ན་མུར་ཏི། ཕྱོགས་གཅིག་ནས། འོ་ན་ཕྱོགས་གཞན་དེ་གང་རེད། ཁྱེད་ལ་ཉམས
མྱོང་ཡོད་རེད། ཁྱེད་རིའི་སྒང་ལ་འཛེགས། འདྲད་བརྡར་ཤོར་ཏེ་རྨས་སྐྱོན་ཕོག་པ་དེ་ནས་
ཁྱེད་ཀྱིས་གནས་དོན་ཤེས་རྟོགས་བྱུང་ཡོད། གྲོགས་པོ་ཞིག་ཐུག་ནས་ཁོང་གིས་ཁྱེད་ལ་
ཕོག་ཐུག་བཏང་བས་ཁྱེད་ཀྱིས་དེ་ནས་གནས་དོན་ཞིག་ཤེས་རྟོགས་བྱུང་ཡོད། ཁྱེད་ཀྱིས་
གསར་ཤོག་བཀླགས་ཏེ་དེ་ནས་གནས་དོན་ཤེས་རྟོགས་བྱུང་ཡོད། དེས་ན་དེ་དག་སློབ་
པ་རེད་དམ། སློབ་སྟངས་གཞན་ཞིག་ཡོད་པ་དེ་ནི་གསོག་ཉར་གཏན་ནས་མི་བྱེད་པར་
ཁྱེད་ཀྱིས་བྱ་བ་བྱེད་བཞིན་བྱེད་བཞིན་སློབ་པ་དེ་ཡིན། དེ་ནས་བྱ་བ་བྱེད་པ་དང་བསམ་
བློ་གཏང་རྒྱུ་དེ་ཡིན། བྱ་བ་བྱེད་བཞིན་བྱེད་བཞིན་བསླབ་རྒྱུ་དེ་གང་ཡིན་མིན་ཤེས་ཀྱི་ཨེ་
ཡོད། དེ་བསླབས་ཚར་བའི་རྗེས་སུ་བྱ་རྒྱུ་ཞིག་མིན། དེ་གཉིས་གནས་བབས་མི་འདྲ་བ་
གཉིས་ཡིན།མ་རེད་དམ། གཅིག་ལ་ངས་དང་པོར་བསླབས། དེ་ནས་ཤེས་བྱ་དེར་ལྟོས་ཏེ་
གཞི་ནས་བྱ་བ་བྱེད་ཀྱི་ཡོད་ལ། གཅིག་དེ་ནི་བྱེད་བཞིན་བྱེད་བཞིན་སློབ་ཀྱི་ཡོད་པ་དེ་ཡིན།
དེ་གཉིས་གཏན་ནས་མི་འདྲ། སློབ་པའི་རྗེས་གཞི་ནས་བྱ་བ་བྱ་རྒྱུ་དེ་འཕྲུལ་ལས་དང་འདྲ་
ལ། བྱེད་བཞིན་བྱེད་བཞིན་སློབ་པ་དེ་ནི་འཕྲུལ་ལས་མིན།དེ་ནི་རྟག་ཏུ་སོས་པ་ཡིན།དེའི་
ཕྱིར་བྱེད་བཞིན་བྱེད་བཞིན་སློབ་པ་དེར་ཉོབ་སྣང་མེད་ལ་ཐང་ཆད་སྣང་གཏན་ནས་མེད།
བསླབས་ནས་བྱ་རྒྱུ་དེ་ནི་འཕྲུལ་ལས་ཆགས་རྒྱུ་རེད། བསླབས་ནས་བྱེད་པར་བརྟེན་ཁྱེད་
ཚོ་ཚང་མ་བསླབ་རྒྱུ་ལ་ཉོབ་སྣང་སྐྱེ་ཡི་ཡོད། ཤེས་ཨེ་སོང༌། ད་ཁྱེད་ཚོས་སློབ་ཅེ་ན་ཅི་
ཡིན་ཤེས་ཀྱི་ཡོད། སློབ་པ་ནི་བྱ་བ་བསྒྲུབ་རྒྱུ་ལས་ལོགས་སུ་མེད་པས། བྱ་བ་བྱེད་པའི་
རྒྱུད་རིམ་གྱི་ནང་ཁྱེད་ཀྱིས་སློབ་བཞིན་ཡོད། དེས་ན་བརྩེ་བ་ཞེ་ན་གང་རེད།
བརྩེ་བ་ནི། ཡ་རབས་དང་། ཞི་དུལ། གཤིས་ཀ་འཇམ་པོ། སེམས་བཟང་ལ་བསམ་
ཞིབ་དང་མཛེས་སྡུག་ལྡན་པའི་ཚོར་བ་ཞིག་ཡིན། བརྩེ་བ་ལ་རེ་དམིགས་དང་ཕྲག་དོག་
གང་ཡང་མེད། དེས་ན་ཁྱེད་ཀྱིས་སློབ་པ་དང་བརྩེ་བ་གཉིས་འདྲ་མིན་སྐོར་དྲིས་པ་རེད།
ཁྱེད་ཀྱིས་དྲི་བ་དེ་དྲིས་པ་རེད། མ་རེད་དམ།
སློབ་ཕྲུག དེ་གཉིས་འབྲེལ་བ་ཡོད་ཨེ་རེད།
ཀིཤ་ན་མུར་ཏི།ཁྱེད་ཀྱིས་གང་བཤད་ཀྱི་ཡོད། ཁྱེད་ཀྱིས་ང་ཚོས་བརྩེ་བ་ཟེར་ན་གང་ཡིན་
མིན་དང་སློབ་པ་ཟེར་ན་ཅི་ཡིན་པ་དེ་ཤེས་ཡོད་རེད། དེ་གཉིས་འབྲེལ་བ་འདུག་གམ།
སློབ་ཕྲུག ཕྱོགས་གཅིག་ནས་འདུག
ཀིཤ་ན་མུར་ཏི། ཕྱོགས་གང་ནས་ཡོད་མེད་ཤོད་དང་། ངས་ཁྱེད་ལ་རོགས་པ་བྱེད་ཨེ་
དགོས། དེ་གཉིས་འབྲེལ་བ་ཡོད། གང་ཡིན་ཞེ་ན་གཉིས་ཀ་ལ་འཕྲུལ་ལས་མིན་པའི་བྱ་
བ་ཞིག་དགོས་ཀྱི་ཡོད། ཤེས་ཨེ་བྱུང༌། ངས་བྱ་བ་བྱེད་བཞིན་བྱེད་བཞིན་སློབ་པ་དེ་
འཕྲུལ་ལས་མིན། འོན་ཀྱང་བརྩེ་བ་འཕྲུལ་ལས་ཆགས་ན་བསླབ་རྒྱུ་མེད། འཐབ་རྩོད་
དང༌། འདོད་རྔམ། བརྣབ་སེམས། ཕྲག་དོག ཁོང་ཁྲོ། ཞེ་འདོད་ཀྱི་བསམ་བློ་ཡོད་པའི་
བརྩེ་བ་དེ་ནི་བརྩེ་བ་མིན། ཞེ་འདོད་དང་ཕྲག་དོག་རྣམས་མེད་པའི་དུས་དེར་ལྟ་ཚུལ་ཆེས་
འཁྲུག་པོ་ཞིག་ཡོད། དེ་རྟག་ཏུ་རང་འགུལ་གྱིས་སྐྱར་གསོ་བྱེད་ཀྱི་ཡོད། དེ་སོས་པ་ཡིན།
བསླབ་རྒྱུ་དང་བརྩེ་བ་གཉིས་ཀའི་ནང་གནས་སྟངས་ཀྱིས་མ་བཅིངས་པའི་སོས་པ་དང་
རང་ཤུགས་ཀྱི་འགུལ་སྐྱོད་ཅིག་ཡོད། དེ་ནི་རང་དབང་གི་འགུལ་སྐྱོད་ཅིག་ཡིན། དེས་ན་
དེ་གཉིས་བར་ལ་འབྲེལ་བ་ཧ་ཅང་དྭངས་མ་དང་གལ་ཆེ་ཞིག་ཡོད། འོན་ཀྱང༌། སློབ་པ་
དང་བརྩེ་བ་ལ་ངེས་པར་དུ་དུང་བ་ཟབ་མོ་ཞིག་དགོས། མཐའ་སྡོམ་ཁོ་ན་མིན་པའི་དོ་སྣང་
གི་སྐབས་སུ་དེ་གཉིས་བར་ལ་འདྲ་མཚུངས་ཆེན་པོ་ཡོད། དེར་བརྟེན་གལ་ཏེ་ཁྱེད་ཀྱིས་
རང་གིས་གང་བསམ་གྱི་ཡོད་མེད་ལ་དོ་སྣང་བྱེད་ཀྱི་ཡོད་ན། དེ་ལས་བརྩེ་བ་དང་བསླབ་
རྒྱུ་ཡོང་རྒྱུ་རེད།
སློབ་ཕྲུག ང་ཚོས་སོ་སོའི་མི་ཚེ་འཚོ་གནས་ཇི་ལྟར་བྱེད་དགོས།
ཀིཤ་ན་མུར་ཏི། དང་པོ་དེར་འཚོ་གནས་བྱེད་པ་ལ་ཁྱེད་ཀྱིས་རང་གི་མི་ཚེ་གང་ཡིན་
མིན་ཤེས་ཀྱི་ཨེ་ཡོད། ངས་ཀུ་རེ་མིན། ངས་དྲི་བ་རང་འདྲི་བཞིན་ཡོད། མི་ཚེ་འཚོ་གནས་
བྱེད་པ་ལ་ཁྱེད་ཀྱིས་ངེས་པར་དུ་རང་གི་མི་ཚེ་གང་ཡིན་མིན་ཤེས་དགོས་ལ། རང་གི་མི་
ཚེ་གང་ཡིན་མིན་ཤེས་རྟོགས་བྱེད་པར་ཁྱེད་ཀྱིས་སླར་ཡང་རྟོག་ཞིབ་བྱེད་དགོས། ཁྱེད་
ཀྱི་མི་ཚེ་ནི་ཁྱེད་རང་གི་ཨ་ཕ་དང༌། ཨ་མ། སྤྱི་ཚོགས། དགེ་རྒན། ཁྱིམ་མཚེས། ཆོས་
ལུགས། ཆབ་སྲིད་པ་སོགས་ཀྱིས་གང་རེད་ཅེས་བཤད་པ་དེ་མིན། མ་རེད་མ་གསུང་
རོགས། དེ་རང་རེད། ཁྱེད་ཀྱི་མི་ཚེ་ནི་ཆབ་སྲིད། ཆོས་ལུགས། སྤྱི་ཚོགས། དཔལ་
འབྱོར། གནམ་གཤིས་སོགས་ཀྱི་ཤུགས་རྐྱེན་ལས་གྲུབ་པ་ཞིག་ཡིན། ཤུགས་རྐྱེན་དེ་
ཚང་མ་ཁྱེད་ལ་ཐེབས་ཀྱི་ཡོད་ལ། ཁྱེད་ཀྱིས་“དེ་མི་ཚེ་རེད། ངས་མི་ཚེ་དེ་སྐྱེལ་ངེས་
ཡིན།” ཞེས་ཟེར་གྱི་ཡོད། ཤུགས་རྐྱེན་དེ་དག་ཚང་མ་ཤེས་དུས་གཞི་ནས་ཁྱེད་ཀྱིས་
རང་གི་མི་ཚེ་འཚོ་གནས་ཐུབ་ཀྱི་རེད་ལ། དེ་དག་ཤེས་པའི་བརྒྱུད་ནས་ཁྱེད་རང་ཉིད་ཀྱི་
བསམ་བློ་བཏང་སྟངས་དང་མི་ཚེ་སྐྱེལ་སྟངས་རྙེད་འགོ་ཚུགས་རྒྱུ་རེད། དེ་ནས་ཁྱེད་
ཀྱིས་“ངས་མི་ཚེ་ཇི་ལྟར་སྐྱེལ་དགོས་རེད།” ཅེས་འདྲི་མི་དགོས་པར་མི་ཚེ་སྐྱེལ་རྒྱུ་
རེད། འོན་ཀྱང་དང་པོར་ངེས་པར་དུ་ཤུགས་རྐྱེན་དེ་ཚང་མ་ཤེས་དགོས། སྤྱི་ཚོགས་ཀྱི་
ཤུགས་རྐྱེན། ཆབ་སྲིད་ཀྱི་གཏམ་བཤད། ཆབ་སྲིད་པ། གནམ་གཤིས། ཟ་མ། ཁྱེད་
ཀྱིས་ཀློག་པའི་དེབ་སོགས་ཀྱིས་ཁྱེད་ལ་རྒྱུན་དུ་ཤུགས་རྐྱེན་སྤྲོད་ཀྱི་ཡོད། ཁྱེད་ཀྱིས་
ཤུགས་རྐྱེན་དེ་དག་ལས་ཐར་ཐུབ་ཀྱི་ཡོད་མེད་འདྲི་དགོས། དེ་ནི་འདྲི་རྩད་བྱ་རྒྱུ་གལ་ཆེ་
ཤོས་ཤིག་ཡིན། འདྲི་རྩད་དང་བརྟག་དཔྱད་བྱས་རྗེས་ཁྱེད་ཀྱིས་རང་དང་གཞན་གང་གི་
མ་ཡིན་པའི་མི་ཚེ་སྐྱེལ་སྟངས་ཞིག་འཚོལ་ཤེས་དགོས། དེ་འདྲ་བ་དེ་ནི་མི་ཚེ་ཡིན། དེ་
ནས་ཁྱེད་འཚོ་གནས་བྱེད་ཀྱི་ཡོད།
འོ་ན་དེ་ཚང་མའི་ནང་ནས་གང་གལ་ཆེན་པོ་ཡིན། གལ་གནད་དང་པོ་དེ་འཕྲུལ་ལས་
ཀྱི་མི་ཚེ་ཞིག་མི་སྐྱེལ་རྒྱུ་དེ་ཡིན། ཁྱེད་ཀྱིས་ངས་འཕྲུལ་ལས་ཀྱི་མི་ཚེ་ཞེས་པའི་དོན་
ཤེས་ཨེ་བྱུང་། དེ་ནི་མི་གང་ཞིག་གིས་ཁྱེད་ལ་བྱ་བ་ཞིག་གྱིས་ཟེར་བའི་རྒྱུ་མཚན་གྱིས་
བྱེད་པའམ། ཡང་ན་དེ་བྱས་ན་འགྲིག་གི་འདུག་བསམས་ཏེ་སྐྱར་ཟློས་ཡང་ཟློས་བྱེད་པ་
ན། རིམ་གྱིས་ཁྱེད་ཀྱི་ཀླད་པ་དང་། སེམས་པ་དང༌། ལུས་པོ་སོགས་ཉོབ་པོ་དང་ལྗིད་
པོ་དང༌། གླེན་ལྐུགས་ཆགས་འགྲོ་རྒྱུ་དེ་ཡིན། དེས་ན་རྒྱུན་དུ་ལས་ལ་བྲེལ་བའི་མི་ཚེ་
སྐྱེལ་རྒྱུ་མེད། ཁྱེད་ལས་ཁུངས་ལ་འགྲོ་དགོས་སྲིད་ལ། རྒྱུགས་འཕྲོད་པར་བྱེད་དགོས་
སྲིད། སློབ་སྦྱོང་བྱེད་དགོས་སྲིད། འོན་ཀྱང་དེ་དག་ཚང་མ་དང་བ་དང་སྤྲོ་བའི་སྒོ་ནས་
གྱིས། ཁྱེད་ཀྱིས་ནམ་སློབ་ཀྱི་ཡོད་ན་དེ་དུས་གཞི་ནས་བྱ་བ་དེ་དག་དང་བ་དང་ནུས་
སྟོབས་ཀྱི་སྒོ་ནས་སྒྲུབ་ཐུབ། གལ་ཏེ་ཁྱེད་དོ་སྣང་ལྡན་པ་མེད་ན་ཁྱེད་ཀྱིས་སློབ་མི་ཐུབ།
གལ་གནད་གཉིས་པ་དེ་ཡ་རབས་དང་བཟང་པོ་བྱས་ཏེ་གཞན་ལ་ཕོག་ཐུག་བཏང་མི་
ཉན་པ་དེ་ཡིན། མི་ལ་ལྟ་སྐྱོང་དང་། རོགས་རམ། ལག་ཡངས་པོ། བསམ་ཤེས་བཅས་
བྱེད་དགོས།
བརྩེ་སེམས་ནི་ཧ་ཅང་གལ་གནད་ཆེ་བས། བརྩེ་སེམས་མེད་ན་ཁྱེད་ཀྱི་མི་ཚེ་སྟོང་པ་
ཡིན། ཤེས་བྱུང་ངམ། ཁྱེད་ལ་ཁྱོ་ག་དང༌། མོ་ཊ། ཕྲུ་གུཆུང་མ་སོགས་ཁྱེད་ཀྱི་འདོད་པ་
ཚང་མ་ཡོད་སྲིད། འོན་ཀྱང་བརྩེ་སེམས་མེད་ན་ཁྱེད་ཀྱི་མི་ཚེ་དེ་བྱེ་ཐང་སྟོང་པ་ཞིག་དང་
འདྲ་བ་ཆགས་རྒྱུ་རེད། ཁྱེད་ཧ་ཅང་གྲུང་པོ་ཡིན་སྲིད། གོ་གནས་ཧ་ཅང་ཡག་པོ་ཡོད་
སྲིད། ཁྱེད་ཁྲིམས་རྩོད་པ་ཡག་པོ་ཞིག་དང༌། བཟོ་རྩལ་བ་ཡག་པོ་ཞིགཡང་ན་ངོ་མཚར་
ཆེ་བའི་འཛིན་སྐྱོང་པ་ཞིག་ཡིན་སྲིད། འོན་ཀྱང་བརྩེ་སེམས་མེད་ན་ཁྱེད་ཤི་ཟིན་པའི་འགྲོ་
བ་མི་ཞིག་ཡིན། དེས་ན་བྱ་བ་གང་ཡང་འཕྲུལ་ལས་ལྟར་མ་བྱེད། མི། ཁྱི། ནམ་མཁའ།
རི་སྔོན་པོ་དང་རྒྱུག་ཆུ་སོགས་ལ་བརྩེ་བ་དེ་གང་ཡིན་མིན་འཚོལ་རྟོགས་གྱིས། བརྩེ་
བ་ཚོར་བ་མྱོང༌།
དེ་ནས་ཡང་ཁྱེད་ཀྱིས་ངེས་པར་དུ་སྒོམ་ཞེ་ན་གང་ཡིན་མིན་དང༌། སྐད་ཆ་རྐྱང་ཤོད་
མཁན་གྱི་སེམས་ཞིག་མིན་པར་ཧ་ཅང་ཁུ་སིམ་དང་ཞི་འཇམ་གྱི་སེམས་དེ་གང་ཡིན་
མིན་ཤེས་དགོས། དེ་འདྲའི་སེམས་དེ་གཅིག་པུས་དོན་དམ་པའི་ཆོས་ལྡན་གྱི་སེམས་དེ་
ཤེས་ཐུབ། ཆོས་ལྡན་གྱི་སེམས་དེ་དང་དེ་འདྲའི་བསམ་བློ་དེ་མེད་ན། མི་ཚེ་ནི་དྲི་བསུང་
མེད་པའི་མེ་ཏོག་ཅིག་དང་སྟེང་ནས་ཆུ་རླབས་རྒྱག་པ་མི་ཤེས་པའི་རྒྱུག་ཆུའི་མཐའ་
ཟུར་ཞིག་འདྲ་ལ། ཤིང་སྡོང་དང༌། རྩྭ་དང༌། མེ་ཏོག་ནམ་ཡང་སྐྱེ་མྱོང་མེད་པའི་ས་
གཞི་ཞིག་དང་འདྲ།

དགེ་རྒན་དང་བགྲོ་གླེང༌།
དང་པོ། ཡང་དག་པའི་སློབ་གསོ།
On Right Education

ཀིཤ་ན་མུར་ཏི། ང་ཚོའི་དམིགས་ཡུལ་ནི་ལྷོ་ཕྱོགས་རཱི་ཤི་ལུང་གཤོངས་དང༌། བྱང་
ཕྱོགས་རཱཇ་གཊ་ལྟ་བུའི་ས་ཆ་རྣམས་ལ་འགྲོ་བ་མི་གསར་པ་ཞིག་འཚར་ལོངས་འབྱུང་
ཐུབ་པའི་ཁོར་ཡུག་དང་གནམ་གཤིས་ཤིག་བསྐྲུན་རྒྱུ་དེ་ཡིན། ཁྱེད་ཚོས་སློབ་གྲྭ་འདི་
གཉིས་ཀྱི་བྱུང་རབས་ཤེས་ཀྱི་ཨེ་ཡོད། སློབ་གྲྭ་འདི་གཉིས་ལོ་ངོ་སུམ་ཅུའམ་སུམ་ཅུ་
ལྷག་ཙམ་རིང་ནས་འཛིན་སྐྱོང་བྱེད་བཞིན་པ་རེད། འདི་གཉིས་ཀྱི་དགོས་དོན་དང་
དམིགས་ཡུལ་ནི། ཕྲུ་གུ་ཚོར་ཕུལ་བྱུང་གི་བཟོ་རིག་པའི་ནུས་རྩལ་བསྐྲུན་ཏེ་དེང་རབས་
ཀྱི་འཛམ་གླིང་ནང་ཁ་གསལ་དང་འཇོན་ཐང་གི་ཐོག་ནས་ལས་དོན་སྒྲུབ་ཐུབ་པ་བྱ་རྒྱུ་དེ་
ཡིན་ལ། དེ་ལས་གལ་ཆེ་བ་ནི་ཕྲུ་གུ་རྣམས་འགྲོ་བ་མི་ཚད་ལྡན་ཞིག་འགྱུར་བར་ཁོར་
ཡུག་ཡག་པོ་བསྐྲུན་རྒྱུ་དེ་ཡིན། དེའི་དོན་ནི་ཕྲུ་གུ་ཚོར་འཚར་ལོངས་ཡག་པོ་འབྱུང་
བའི་གོ་སྐབས་སྤྲད་དེ་ཁོང་ཚོས་མི་ཚེ་ཆ་ཚང་མི་དང༌། དངོས་པོ་དང༌། བསམ་བློ་
བཅས་ལ་འབྲེལ་ལམ་ཡང་དག་པར་བྱ་བཅུག་རྒྱུ་དེ་ཡིན། འཚོ་གནས་ནི་འབྲེལ་ལམ་
ལས་གཞན་དུ་མེད། གལ་ཏེ་མཛེས་སྡུག་ལ་ཚོར་འདུ་ཡག་པོ་མེད། རང་བྱུང་དང་རོལ་
དབྱངས་དང་སྒྱུ་རྩལ་རྣམས་ལ་ཡ་ལན་མེད་ལ། ཧ་ཅང་ཡར་ཐོན་གྱི་མཛེས་དཔྱོད་རིག་
པའི་ཚོར་སྣང་ཞིག་མེད་ན། བྱ་དངོས་གང་ལ་ཡང་འབྲེལ་ལམ་ཡང་དག་ཅིག་མི་འབྱུང༌།
ངས་བལྟས་ན་འགྲན་བསྡུར་རང་བཞིན་གྱི་སློབ་གསོ་དང་། རྒྱུད་རིམ་དེའི་ནང་སློབ་
མ་ཡར་རྒྱས་གཏང་རྒྱུ་དེ་ནི་ཧ་ཅང་གཏོར་རྐྱེན་ཆེན་པོ་ཞིག་ཡིན་པ་ཤིན་ཏུ་གསལ། ང་
ཚོས་དེའི་གནས་དོན་དེ་གལ་ཆེན་ཇི་ཙམ་བརྩིས་ཡོད་མེད་མི་ཤེས། གལ་ཏེ་གནད་
འགག་ཆེན་པོ་བརྩི་ཡི་ཡོད་ན། འོ་ན་ཡང་དག་པའི་སློབ་གསོ་དེ་གང་རེད། ངས་བལྟས་
ན་ང་ཚོས་ད་ལྟར་སློབ་བཞིན་པའི་སློབ་གསོ་ཞེས་པའི་སྤྱི་ཚོགས་ལ་སྟབས་བསྟུན་གྱི་
ལམ་ལུགས་དེ་ནི་ཧ་ཅང་གཏོར་རྐྱེན་ཆེན་པོ་ཡིན་པ་གསལ་པོ་ཡིན། སློབ་གསོ་དེ་དང་
དེའི་འདོད་རྔམ་ཅན་གྱི་བྱ་བ་དེ་དག་ཚད་ལས་བརྒལ་བའི་གཏོར་རྐྱེན་ཆེན་པོ་རེད། ང་
ཚོས་ནུབ་ཕྱོགས་དང་ཤར་ཕྱོགས་གཉིས་ཀའི་ནང་དེ་འདྲའི་རྒྱུད་རིམ་དེའི་ནང་ཡར་རྒྱས་
གཏང་རྒྱུ་དེ་རིག་གནས་ཡིན་པ་ངོས་འཛིན་གྱི་ཡོད། དེ་ནི་སྡུག་བསྔལ་གདན་འདྲེན་ཞུ་
བའི་ལྡོག་མེད་ཀྱི་མགྲོན་ཤོག་དེ་ཡིན། དེའི་བདེན་དོན་ཤེས་རྟོགས་དེ་གལ་ཆེ། གལ་ཏེ་དེ་
ཧ་ཅང་གསལ་པོ་ཡོད་ན། ཡ་ལན་གྱི་ཐོག་ནས་མིན་པར་ཤིང་སྡོང་ལས་ལོ་མ་ཟག་པ་
བཞིན་དུ་དང་བླང་གི་ཐོག་ནས་དེ་དོར་བ་ཡིན་ན། དེ་ནས་འཚར་ལོངས་ཞེ་ན་གང་རེད།
ཡང་དག་པའི་སློབ་གསོ་ཞེ་ན་གང་རེད། ཁྱེད་ཚོས་སློབ་མ་ལ་སྟབས་བསྟུན་བྱ་རྒྱུ་དང་།
འགྲིག་མཐུན་བྱ་རྒྱུ་དང༌། ལམ་ལུགས་དེ་དང་འཕྲོད་རྒྱུའི་ཆེད་དུ་སློབ་གསོ་སྤྲོད་ཀྱི་
ཡོད་དམ། ཡང་ན་སློབ་མ་ཚོར་གནས་དོན་དེ་དག་ཚང་མའི་གལ་གནད་ཡོངས་རྫོགས་
གསལ་པོ་ཡག་པོ་ཤེས་རྒྱུ་དང་གོ་རྟོགས་ཐུབ་རྒྱུ། དེ་ཡང་མཉམ་དུ་འབྲི་ཀློག་ལ་རོགས་
བྱ་རྒྱུའི་ཆེད་སློབ་གསོ་སྤྲོད་ཀྱི་ཡོད་དམ། གལ་ཏེ་ཁྱེད་ཚོས་ཁོང་ཚོར་ད་ལྟའི་སུན་སྣང་
ཅན་གྱི་ལམ་ལུགས་འདིའི་ནང་འབྲི་ཀློག་སློབ་པ་ཡིན་ན། དེ་སེམས་འཚར་ལོངས་འབྱུང་
རྒྱུ་ལ་བར་ཆད་ཆགས་རྒྱུ་རེད། འོ་ན་གལ་ཏེ་དེ་འདྲའི་འགྲན་བསྡུར་ཅན་གྱི་སློབ་གསོ་
དེ་དོར་ན། རྒྱུན་ལྡན་གྱི་སློབ་གསོ་དེའི་ཐོག་ནས་སེམས་ལ་སློབ་གསོ་སྤྲོད་ཐུབ་ཀྱི་རེད་
དམ་ཞེས་པའི་དྲི་བ་དེ་སླེབས་ཀྱི་ཡོད། ཡང་ན་སློབ་གསོ་ཞེས་པ་དེ་རང་ཉིད་དང་སློབ་མ་
རྣམས་སུན་སྣང་དང་འདོད་རྔམ་ཅན་གྱི་སྤྱི་ཚོགས་ཀྱི་སྒྲོམ་གཞི་དེ་ལས་ཕྱིར་ཐོན་ཏེ། དེ་
དང་མཉམ་དུ་སློབ་མ་ཚོར་ཨང་རྩིས་དང་དངོས་ཁམས་རིག་པ་སོགས་ཀྱི་གནས་ཚུལ་
མཁོ་སྤྲོད་བྱ་རྒྱུ་དེ་ཡིན་ནམ། དེས་ན། གལ་ཏེ་དགེ་རྒན་དང་སློབ་མ་རྣམས་འཇིགས་
རུང་གི་རྙོག་འཛིང་འདི་དག་ལས་ཕྱིར་བཏོན་ན། སློབ་གསོ་སྤྲད་རྒྱུ་གང་ཡོད་རེད། དེ་
ནས་ཁྱེད་ཚོས་སློབ་མ་ཚོར་འབྲི་ཀློག་ཇི་ལྟར་བྱེད་དགོས་མིན་དང༌། གྲངས་རྩིས་
སྟངས། མཛེས་བཀོད་བཟོ་སྟངས། དངོས་ཡོད་དང་དངོས་ཡོད་སྐོར་གྱི་ལྟ་ཚུལ་རྣམས་
དྲན་གསོ་དང་བགྲོ་གླེང་བྱེད་ཚུལ་རྣམས་སློབ་ཆོག
དེས་ན་སློབ་གསོའི་བྱ་བ་གང་རེད། སློབ་གསོའི་ཐབས་ལམ་དམིགས་བསལ་ཞིག་
ཡོད་དམ། ཁྱེད་ཚོས་སློབ་མ་ཚོར་འཇོན་ཐང་ལྡན་པ་ཆགས་རྒྱུའི་ཐབས་ཇུས་ཤིག་
བསླབས་ཏེ་འཇོན་ཐང་དེའི་ཐོག་ནས་དམིགས་འདུན་གྱི་ཚོར་སྣང་ཞིག་སྐྲུན་གྱི་ཡོད་
དམ། གླ་ལས་ཤིག་རག་ཐབས་ཀྱི་ཐབས་ཇུས་བསླབས་ཏེ། ཁོང་ཚོར་ལེགས་འགྲུབ་ལ་
རྔམ་པའི་འཆིང་སྒྲོག་དང་སུན་སྣང་སྐྱེ་བའི་རྡོག་ཁྲལ་བཀལ་རྒྱུ་རེད། ཁོང་ཚོ་མི་ཚེ་
ནང་ལ་ལེགས་འགྲུབ་འབྱུང་འདོད་ཡོད་ལ། ཞི་བདེ་ལྡན་པའི་མི་ཞིག་ཀྱང་བྱེད་འདོད་ཀྱི་
ཡོད། དེ་ལྟར་ཁོང་ཚོའི་མི་ཚེ་གང་ཚང་འགལ་ཟླ་རེད། འགལ་ཟླ་དེ་ཇི་ཙམ་ཆེར་སོང་
ན་སེམས་འཚབ་དེ་ཙམ་ཆེར་འགྲོ། འདི་དངོས་ཡོད་རེད། འགལ་ཟླ་བཙན་འགོག་བྱེད་
དུས་ཕྱིའི་བྱ་བ་ཇེ་མང་དུ་འགྲོ་རྒྱུ་རེད། ཁྱེད་ཚོས་སློབ་མ་ལ་ཐབས་ཇུས་ཤིག་སྤྲོད་པ་
དང་ཆབས་ཅིག་ཧ་ཅང་ཆ་མི་སྙོམས་པའི་འགལ་ཟླ་དྲག་པོ་དེ་བསྐྲུན་ན། སུན་སྣང་སྐྱེ་བ་
དང་ཡི་ཆད་བཅུག་རྒྱུ་རེད། སློབ་མས་ཐབས་ཇུས་ཀྱི་ནུས་ཤུགས་དེ་ཇི་ཙམ་གོང་མཐོར་
བཏང་ན། ཁོང་ཚོའི་མངོན་འདོད་དང་སུན་སྣང་དེ་དེ་ཙམ་ཆེར་འགྲོ་རྒྱུ་རེད། ཁྱེད་ཚོས་
སློབ་མ་ཚོར་མཐའ་མཇུག་ཡི་ཆད་བཅུག་པའི་ཐབས་ཇུས་ཤིག་བསྐྲུན་རྒྱུའི་སློབ་གསོ་
སྤྲོད་ཀྱི་ཡོད། དེས་ན་ཁོང་ཚོ་འགལ་ཟླའི་ནང་མ་ཐིམ་པའི་རོགས་སྐྱོར་བྱེད་ཨེ་ཐུབ་ཅེས་
པའི་དྲི་བ་དེ་སླེབས་ཀྱི་ཡོད། གལ་ཏེ་ཁྱེད་ཚོས་ཁོང་ཚོར་ཁོང་ཚོས་བྱེད་བཞིན་པའི་བྱ་བ་
དེར་སྤྲོ་བ་སྐྱེ་རྒྱུའི་རོགས་མ་བྱས་ན། ཁོང་ཚོ་འགལ་ཟླ་དེའི་ནང་འཕྱོ་འགྲོ་རྒྱུ་རེད།
ཁྱེད་ཚོས་ལྟོས་དང༌། གལ་ཏེ་སློབ་མ་དེ་ཐིག་རྩིས་རིག་པར་སྤྲོ་བ་ཡོད་ན། དེ་ལ་
དམིགས་ཡུལ་འཛིན་པའི་སྤྲོ་བ་ཡོད་ན། ཁོང་དེའི་ནང་རྦད་དེ་ཐིམ་ཏེ་མངོན་འདོད་ཀྱི་
བསམ་པ་སྐྱེ་རྒྱུ་མ་རེད། ཁོང་ཐིག་རྩིས་རིག་པར་ངོ་མར་སྤྲོ་བ་ཡོད་པས་དེ་ནི་ཧ་ཅང་
དགའ་བ་ཆེན་པོ་ཞིག་ཡིན། དེའི་ཕྱིར་ཁོང་དེ་ཡི་ཁྲོད་ནས་འཕེལ་རྒྱས་འགྲོ་ཡི་ཡོད། དེས་
ན། སློབ་མ་རང་ངོས་ནས་ད་དུང་གནས་དོན་འདི་ཤེས་རྟོགས་བྱུང་མེད་པས། ཁྱེད་ཚོས་
ཁོང་ཚོར་འདི་ལྟར་སྤྲོ་བ་སྐྱེ་པར་རོགས་ཇི་ལྟར་བྱ་རྒྱུ་ཡིན།
གལ་ཏེ་ཁྱེད་ཅག་དགེ་རྒན་ཡིན་པའི་ཆ་ནས་སློབ་གྲྭ་འདིའི་དམིགས་ཡུལ་གང་རེད་
ཅེས་དྲིས་ན། ཁྱེད་ཚོས་ལན་འདེབས་ཐུབ་ཀྱི་ཨེ་ཡོད། ང་ཁྱེད་ཚོ་ཚང་མས་གང་བྱ་རྒྱུའི་
འབད་བརྩོན་བྱེད་ཀྱི་ཡོད་མེད་དང༌། ཁྱེད་ཚོས་སློབ་མ་ཚོ་གང་ཆགས་རྒྱུའི་འདོད་པ་
ཡོད་མེད་དེ་ཤེས་འདོད་འདུག ཁྱེད་ཚོས་ཁོང་ཚོར་བཟོ་བཅོས་དང་སྐུལ་འདེད་བྱས་ཏེ་
ཁ་ཕྱོགས་ངེས་ཅན་ཞིག་ཏུ་འཁྲིད་རྒྱུར་འབད་བརྩོན་བྱེད་བཞིན་ཡོད་དམ། སློབ་མ་ཚོ་
བཟོ་རྩལ་རིག་པར་མཁས་པ་ཆགས་ཏེ་མ་འོངས་པའི་གླ་ལས་ཡག་པོ་བྱ་ཐུབ་རྒྱུའི་ཆེད།
ཁྱེད་ཚོས་ཁོང་ཚོ་ལ་ཨང་རྩིས་དང་དངོས་ཁམས་རིག་པ་བསླབས་ཏེ་གནས་ཚུལ་འགའ་
མཁོ་སྤྲོད་བྱ་རྒྱུའི་འབད་བརྩོན་བྱེད་ཀྱི་ཡོད་དམ། འཛམ་གླིང་ཕྱོགས་ཡོངས་ཀྱི་སློབ་གྲྭ་
སྟོང་ཕྲག་ནང་བཟོ་ལས་འཆར་འགོད་པ་དང༌། དངོས་ཁམས་རིག་པ་བ་དང་། ཚན་
རིག་པ་སོགས་ཡག་པོ་ཞིག་ཆགས་ཆེད་སློབ་མ་ཚོ་བཟོ་རྩལ་རིག་པའི་ཐོག་ཕུལ་དུ་བྱུང་
བ་བཟོ་རྒྱུའི་འབད་བརྩོན་འདི་བྱེད་བཞིན་པ་རེད། ཡང་ན་ཁྱེད་ཚོས་འདིར་དེ་བས་ལྷག་
པ་ཞིག་བྱ་རྒྱུའི་འབད་པ་བྱེད་ཀྱི་ཡོད་དམ། གལ་ཏེ་དེ་བས་ལྷག་པ་ཞིག་བྱེད་ཀྱི་ཡོད་ན་
དེ་གང་རེད།
ང་ཚོས་ང་ཚོར་གང་དགོས་མིན་དང་བཟོ་རྩལ་རིག་པར་མཁས་པའི་མི་ཞིག་ཆགས་
རྒྱུ་ཙམ་མིན་པར། ཆ་ཚང་བའི་འགྲོ་བ་མི་ཞིག་ཆགས་པར་གང་བྱེད་དགོས་མིན་སོགས་
ངེས་པར་དུ་གསལ་པོ་གསལ་རྐྱང་ཤེས་དགོས། གལ་ཏེ་ང་ཚོས་རྒྱུགས་སྤྲོད་དང༌། བཟོ་
རྩལ་རིག་པའི་གནས་ཚུལ། ཕྲུ་གུ་གྲུང་པོ་བཟོ་རྒྱུ། ཤེས་བྱ་མཁོ་སྒྲུག(acquire)ལ་
མཁས་པ་བྱ་རྒྱུ་སོགས་ལ་དོ་སྣང་ཆེན་པོ་བྱས་ཏེ་ཕྱོགས་གཞན་དེ་སྣང་མེད་བཏང་ན།
དེ་ནས་ཕྲུ་གུ་དེ་ཕྱོགས་གཅིག་ལས་མེད་པའི་འགྲོ་བ་མི་ཞིག་ཏུ་འགྱུར་རྒྱུ་རེད། ང་ཚོས་
ཆ་ཚང་བའི་འགྲོ་བ་མི་ཞིག་ཅེས་བཤད་དུས་ནང་གི་ཤེས་རྟོགས་ཡོད་ལ། ནང་གི་གནས་
དོན་ལ་བརྟག་དཔྱད་དང་མྱུལ་ཞིབ་བྱ་རྒྱུ་དང༌། དེ་ལས་བརྒལ་ཏེ་འགྲོ་ཐུབ་པའི་ནུས་པ་
ཡོད་པའི་འགྲོ་བ་མི་ཞིག་ཙམ་མིན་པར། ཕྱིའི་བྱ་བ་རྣམས་བསྒྲུབ་པ་ལ་ཡང་ཡག་པོ་ཡོད་
པའི་མི་ཞིག་དགོས། ཕྱི་ནང་གཉིས་ཀ་ངེས་པར་དུ་མཉམ་དུ་འགྲོ་དགོས། ཕྲུ་གུ་སློབ་གྲྭ་
ནས་ཐོན་དུས་ཕྱི་ནང་གཉིས་ཀ་ཤེས་ཡོན་དང་ལྡན་པ་ཡག་པོ་ཞིག་ཆགས་དགོས། དེ་ནི་
སློབ་གསོའི་གནས་དོན་ངོ་མ་དེ་ཡིན།
ང་ཚོའི་བྱ་བ་འགོ་འཛུགས་སའི་གཞི་གཅིག་ངེས་པར་དུ་དགོས། དེ་ཡོད་ན་ང་ཚོས་
བཟོ་རྩལ་རིག་པའི་ཕྱོགས་ལ་རྒྱ་བསྐྱེད་རྒྱུ་ཁོ་ན་མིན་པར། འགྲོ་བ་མིའི་སེམས་ཀྱི་གཏིང་
རིམ་དང་ཟབ་ས་རྣམས་ཀྱང་ཁ་འབྱེད་ཐུབ། ངས་དེ་ཕྱོགས་གཞན་ཞིག་ནས་བཤད་
ཆོག གལ་ཏེ་ཁྱེད་ཚོས་ནམ་རྒྱུན་ང་ཚོས་བྱེད་སྟངས་ལྟར། སློབ་མ་རྣམས་བཟོ་རྩལ་
རིག་པར་མཁས་པ་བྱ་རྒྱུར་གཙོ་འཛིན་བྱས་ཏེ་ཕྱོགས་གཞན་དེ་སྣང་མེད་བསྐྱུར་
ན། དེ་འདྲའི་མི་དེར་གང་འབྱུང་རྒྱུ་རེད། གལ་ཏེ་ཁྱེད་ཚོས་སློབ་མ་དེ་ཕུལ་བྱུང་གི་གར་
མཁན་ཞིག་གམ་ཕུལ་བྱུང་གི་ཨང་རྩིས་བ་ཞིག་བྱ་རྒྱུ་གཙོ་འཛིན་བྱས་ན་གང་ཆགས་
རྒྱུ་རེད། ཁོང་ནི་དེ་ཙམ་མིན་ཏེ་དེ་བས་ལྷག་པར་ཕྲག་དོག་ཅན་དང༌། ཁོང་ཁྲོ་ཆེན་པོ།
སུན་སྣང་ཅན། ཡི་ཆད། མངོན་འདོན་ཅན་ཞིག་ཀྱང་ཡིན། དེར་བརྟེན་ཁྱེད་ཚོས་རྟག་ཏུ་
གོ་རིམ་མེད་པའི་སྤྱི་ཚོགས་ཤིག་བསྐྲུན་རྒྱུ་རེད། གང་ཡིན་ཞེ་ན། ཁྱེད་ཚོས་བཟོ་རྩལ་
རིག་པ་དང་ཕྱོགས་བྱེ་བྲག་པ་ཞིག་ལ་མཁས་པ་བྱ་རྒྱུར་དོ་ནན་བྱས་ཏེ་ཕྱོགས་གཞན་དེ་
སྣང་མེད་དུ་དོར་གྱི་ཡོད། དེ་འདྲའི་མི་དེ་བཟོ་རྩལ་རིག་པའི་ཐོག་ལ་ཇི་ཙམ་ཕུལ་བྱུང་གི་
མི་ཞིག་ཡིན་ཡང་སྤྱི་ཚོགས་ཀྱི་འབྲེལ་ལམ་ཐོག་ལ་རྟག་ཏུ་འགལ་ཟླ་ཆགས་ཀྱི་ཡོད་ལ།
རྒྱུན་དུ་ཁོང་གི་ཁྱིམ་མཚེས་དང་འཁྲུག་འཛིང་ཤོར་གྱི་ཡོད།
དེར་བརྟེན། བཟོ་རྩལ་རིག་པས་སྤྱི་ཚོགས་ཡང་དག་པ་དང་ཡག་པོ་ཞིག་སྐྲུན་མི་
ཐུབ། དེས་ཉམས་ཐག་མེད་པ་དང་རྒྱུ་དངོས་འདྲ་མཉམ་ཡོད་པ་སོགས་ཀྱི་སྤྱི་ཚོགས་
ཆེན་པོ་ཞིག་སྐྲུན་སྲིད། འོན་ཀྱང༌། སྤྱི་ཚོགས་ཆེན་པོ་ཞིག་ཡིན་ན་སྤྱི་ཚོགས་ཡག་པོ་
ཞིག་ཡིན་པའི་ངེས་པ་མེད། སྤྱི་ཚོགས་ཡག་པོའི་ནང་ལ་གོ་རིམ་ཤུགས་བསྟན་དུ་ཡོད།
གོ་རིམ་ཞེ་ན་མེ་འཁོར་དུས་ཐོག་ལ་འགྲོ་རྒྱུ་དང་ཡི་གེ་འཆར་ཅན་སྐྱེལ་རྒྱུ་དེ་ལ་གོ་རྒྱུ་
མིན། དེའི་དོན་ཐ་དད་ཡིན། མི་ཞིག་ལ་མཚོན་ན། གོ་རིམ་ཞེས་པ་ནི་མི་དེ་ཉིད་ཀྱི་ནང་
བསམ་བློའི་གོ་རིམ་དེ་ཡིན། དེ་འདྲའི་གོ་རིམ་དེས་སྤྱི་ཚོགས་ཡག་པོ་ཞིག་བསྐྲུན་རྒྱུ་ངེས་
པ་རེད། དེས་ན་ང་ཚོས་གཞི་གང་ནས་འགོ་འཛུགས་དགོས།
ངའི་དྲི་བ་ཤེས་ཨེ་བྱུང་། གལ་ཏེ་ངས་ནང་གི་གནས་དོན་དོར་ཏེ་བཟོ་རྩལ་རིག་པར་
ཤུགས་བརྒྱབ་ན། ངས་གང་བྱེད་ཚང་མ་ཕྱོགས་གཅིག་ཏུ་ལྷུང་འགྲོ་རྒྱུ་རེད། དེར་བརྟེན།
ངས་ངེས་པར་དུ་ལམ་ཞིག་བཙལ་ཏེ་དེ་གཉིས་ཀ་ལ་ཁྱབ་ཐུབ་པའི་ལས་འགུལ་ཞིག་
རྩོམ་དགོས། ད་བར་ང་ཚོས་དེ་གཉིས་ཁ་ཁར་ཕྱེས་བཞག་ཡོད་ལ། ཁ་ཁར་ཕྱེས་རྗེས་ང་
ཚོས་གཅིག་ལ་གཙོ་འདོན་བྱས་ཏེ་གཞན་དེ་སྣང་མེད་དུ་བསྐྱུར་བཞག་ཡོད། ད་ལྟར་ང་
ཚོས་འབད་བརྩོན་བྱེད་བཞིན་པ་ནི་དེ་གཉིས་པོ་ཟུང་འབྲེལ་བྱ་རྒྱུ་དེ་རེད། གལ་ཏེ་སློབ་
གསོ་ཚད་ལྡན་ཡོད་ན། སློབ་མ་ཚོས་དེ་གཉིས་གཞི་ཐ་དད་པ་གཉིས་ཡིན་པ་ལྟ་བུར་
བརྩི་རྒྱུ་མ་རེད། ཁོང་ཚོས་དེ་གཉིས་གཞི་གཅིག་ཡིན་པ་བཞིན་བྱ་རྒྱུ་རེད། འགྲིག་ཨེ་
སོང་། དེ་ནས་ཁོང་ཚོས་རང་ཉིད་བཟོ་རྩལ་རིག་པའི་ཐོག་ལ་ཕུལ་བྱུང་བྱ་རྒྱུ་དང་ཆབས་
ཅིག རིན་ཐང་ལྡན་པའི་འགྲོ་བ་མི་ཞིག་ཀྱང་བྱ་རྒྱུ་རེད། འདིས་ཁྱེད་རྣམས་ལ་ཁ་གསལ་
པོ་ཆགས་སོང་ངམ་མ་སོང་།
རྒྱུག་ཆུ་ཞིག་རྟག་ཏུ་རང་སོར་གནས་མི་སྲིད། ཆུ་འགྲམ་འགྱུར་བ་འགྲོ་རྒྱུ་རེད་ལ།
དེའི་ཆུ་དེ་བཟོ་གྲྭ་དང་དེ་མིན་གྱི་དགོས་པ་སྣ་ཚོགས་ཆེད་བེད་སྤྱོད་བཏང་སྲིད།འོན་ཀྱང་
དེ་ད་དུང་ཡང་ཆུ་ཡིན་པར་འགྱུར་བ་མེད། དེས་ན། ང་ཚོས་ཅིའི་ཕྱིར་བཟོ་རྩལ་རིག་པའི་
འཛམ་གླིང་དང་འཛམ་གླིང་གཞན་དེ་གཉིས་སོ་སོར་ཕྱེས་པ་རེད། ང་ཚོས་“གལ་ཏེ་ང་
ཚོས་བཟོ་རྩལ་རིག་པའི་འཛམ་གླིང་དེ་ཕུལ་བྱུང་ཞིག་བཟོ་ཐུབ་ན། ང་ཚོ་ཚང་མར་ཟས་
གོས་སྡོད་གནས་སོགས་རག་རྒྱུ་རེད། དེས་ན་ང་ཚོས་བཟོ་རྩལ་རིག་པར་དོ་ཁུར་བྱེད་
དགོས།” ཅེས་བཤད་ཀྱི་ཡོད། ཡང་ནང་གི་འཇིག་རྟེན་གཅིག་པུར་དོ་ཁུར་བྱེད་མཁན་
ཁག་ཅིག་ཀྱང་ཡོད། ཁོང་ཚོས་ནང་གི་འཇིག་རྟེན་ཞེས་པ་དེར་གཙོ་འཛིན་བྱེད་ཀྱི་ཡོད་
ལ། རང་ཉིད་ཀྱི་ཡིད་ཆེས་དང་། མཁྲེགས་ལྟ་དང༌། འཆར་སྣང་རྣམས་ལ་དམ་འཛིན་
བྱེད་བཞིན་ཡོད་པས། ཧ་ཅང་ཁེར་རྐྱང་དང་རང་གཅེས་འཛིན་ཆེ་རུ་ཆེ་རུ་དང་། ངེས་
གསལ་མེད་དུ་མེད་དུ་འགྲོ་ཡི་ཡོད། འདི་འདྲའི་ཉེན་ཚབས་ཆེ་བའི་དབྱེ་བ་གཉིས་ཡོད་
ལ། ང་ཚོས་ངེས་པར་དུ་འདི་གཉིས་ཟུང་འབྲེལ་བྱེད་དགོས་འདུག་ཟེར་གྱི་ཡོད། དེ་ལྟར་
མི་ཚེ་ཕྱི་དང་ནང་གཉིས་སུ་དབྱེ་བ་ཕྱེས་ཏེ། ད་ང་ཚོས་དེ་གཉིས་གཅིག་སྒྲིལ་བྱ་རྒྱུར་
འབད་བརྩོན་བྱེད་ཀྱི་ཡོད་རེད། ངས་བལྟས་ན་ལམ་དེས་ཀྱང་འགལ་ཟླ་ཆེ་རུ་བཟོ་རྒྱུ་
རེད། དེས་ན། གལ་ཏེ་ང་ཚོས་སོ་སོར་མི་འབྱེད་པའི་གཞི་ཞིག་དང༌། ལས་འགུལ་ཞིག་
དང་། ཐབས་ལམ་ཞིག་རྙེད་པ་ཡིན་ན། གཉིས་ཀའི་ཐོག་ཆ་མཉམ་གྱིས་བྱ་བ་སྒྲུབ་ཐུབ།
དེས་ན། ཤིན་ཏུ་རྣམ་དཔྱོད་དང་ལྡན་པའི་ལས་འགུལ་དེ་གང་རེད། ངས་“རྣམ་
དཔྱོད་ལྡན་པ་” ཞེས་པའི་ཚིག་དེ་བེད་སྤྱོད་གཏོང་བཞིན་ཡོད་པ་ལས། གྲུང་པོ་དང༌།
སྔོན་ཤེས་ལྡན་པ། ཤེས་བྱ། གནས་ཚུལ། ཉམས་མྱོང་སོགས་བེད་སྤྱོད་གཏོང་བཞིན་
མེད། དེས་ན། དབྱེ་བ་དང་འགལ་ཟླ་འདི་དག་ཚང་མ་ཤེས་རྟོགས་ཡོད་པ་དང་། ཤེས་
རྟོགས་དེས་རྣམ་དཔྱོད་ཀྱི་ལས་འགུལ་སྐྲུན་མཁན་གྱི་ལས་འགུལ་དེ་གང་རེད།
ང་ཚོས་འཛམ་གླིང་འདིའི་ནང་ལས་འགུལ་གཉིས་མཐོང་གི་ཡོད་པ་ལས། གཅིག་དེ་
མི་ཡིས་རྟག་ཏུ་འབད་པ་བྱས་ཏེ་ཀེ་ཐོ་ལིཀ་ཆོས་ལུགས་(Catholicism) དང༌། ཡེ་
ཤུ་གསར་མའི་ཆོས་ལུགས་དང་། ཧིན་རྡུ་ཆོས་ལུགས་རྣམས་བྱུང་བའི་ཆོས་ལུགས་
ཀྱི་ལས་འགུལ་ཟབ་པོ་དེ་ཡིན་ལ། གཅིག་ནི་མི་ལ་ཁོམ་པ་མང་དུ་སྤྲོད་མཁན། ཀམ་པུ་
ཊར་དང་རང་འགུལ་འཕྲུལ་འཁོར་སོགས་ཡོད་པའི་འཇིག་རྟེན་པའི་བཟོ་རྩལ་རིག་པའི་
ལས་འགུལ་དེ་ཡིན། ཆོས་ལུགས་ཀྱི་ལས་འགུལ་དེ་ནི་ཧ་ཅང་ཉམ་ཐག་པ་ཆགས་ཏེ་མི་
ཉུང་ངུ་ལས་དེར་འཇུག་བཞིན་མེད། འོན་ཀྱང་བཟོ་རྩལ་རིག་པའི་ལས་འགུལ་དེ་སྟོབས་
ཤུགས་ཆེ་རུ་གྱུར་ཏེ་མི་རྣམས་དེའི་ནང་ཐིམ་འགྲོ་བཞིན་ཡོད། དེ་ལྟར་འཕྲུལ་ཆས་ཀྱི་
རང་བཞིན་དུ་འགྱུར་ཤུགས་ཆེར་འགྲོ་བཞིན་ཡོད་པས་མི་རྣམས་དེ་ལས་གཡོལ་ཐབས་
བྱས་ཏེ་རི་མོ་དང༌། རོལ་དབྱངས་དང༌། སྒྱུ་རྩལ་དང༌། ཟློས་གར་སོགས་ཀྱི་ནང་ནས་
གསར་པ་ཞིག་རྙེད་ཐབས་བྱེད་ཀྱི་ཡོད། དེས་ན། གལ་ཏེ་ཆོས་ལུགས་མི་སྣ་གཅིག་ཡོད་
ན་“དེ་ལམ་ནོར་བ་རེད”ཟེར་ནས་ཁོ་རང་ཚོའི་འཛམ་གླིང་ཞིག་ཏུ་ཕྱོགས་འགྲོ་རྒྱུ་རེད།
ཁོང་ཚོས་དེ་གཉིས་ཀྱིས་མ་འདང་བ་དང༌། མ་སྨིན་པ་དང༌། འཕྲུལ་ཆས་ཀྱི་རང་
བཞིན་དེ་མཐོང་གི་མེད། དེས་ན་ང་ཚོས་འདི་གཉིས་པོ་མ་འདང་བ་ཡིན་པ་མཐོང་ཐུབ་ཀྱི་
ཨེ་རེད། གལ་ཏེ་མཐོང་ཐུབ་ཀྱི་ཡོད་ན། ང་ཚོས་དེ་གཉིས་ཀར་ཁྱབ་ཐུབ་པའི་འཕྲུལ་ཆས་
རང་བཞིན་མིན་པའི་ལས་འགུལ་ཞིག་ཤེས་འགོ་ཚུགས་ཀྱི་ཡོད་རེད།
གལ་ཏེ་ང་ལ་སློབ་གསོ་སྤྲོད་སའི་ཕྲུ་གུ་ཞིག་ཡོད་ན། ངས་ཁོང་ལ་ཕྱོགས་གཉིས་
ཀའི་འཕྲུལ་ཆའི་རང་བཞིན་དང་མ་འདང་བའི་ཆ་གཉིས་མཐོང་རྒྱུའི་རོགས་བྱེད་ས་རེད།
ཕྱོགས་གཉིས་ཀའི་མ་འདང་བའི་ཆ་དེར་རྟོག་ཞིབ་བྱེད་པའི་རིམ་པའི་ནང་ཁོང་ལ་རྟོག་
ཞིབ་བྱས་པའི་བརྒྱུད་རིམ་ནས་བྱུང་བའི་ཤེས་རབ་དེ་སྐྱེ་རྒྱུ་རེད།
དགེ་རྒན་རྣམ་པ། ཕ་གེ་མེ་ཏོག་དེ་ཚོར་ལྟོས་དང༌། དེ་ཚོའི་བཀྲག་མདངས་
དང༌། མཛེས་སྡུག་ལ་ལྟོས་དང༌། དེས་ན། ང་དགེ་རྒན་ཞིག་ཡིན་པའི་དབང་དུ་བཏང་
ན། ངས་སློབ་མ་ཚོར་མེ་ཏོག་དེ་ཚོ་ལ་བལྟ་རྒྱུ་དང་ཆབས་ཅིག ཨང་རྩིས་ཡང་ཡག་པོ་
ཤེས་པར་རོགས་ཇི་ལྟར་བྱེད་དགོས། གལ་ཏེ་ངས་མེ་ཏོག་དེ་ཚོ་ཁོ་ནར་དོ་སྣང་བྱས་ཏེ་
ཨང་རྩིས་ཡག་པོ་མེད་ན། གནས་དོན་ཞིག་མ་འགྲིག་པ་རེད་ལ། གལ་ཏེ་ངས་ཨང་རྩིས་
གཅིག་པུར་དོ་སྣང་བྱས་ན་ཡང་ངས་གནས་དོན་ཞིག་མ་འགྲིག་པ་རེད།
ཁྱེད་ཚོས་དང་པོར་བཟོ་རྩལ་རིག་པའི་ཤེས་བྱར་མཁས་པར་བྱས་རྗེས། དེ་ནས་
གཞན་དེ་ཡང་ངེས་པར་དུ་བསླབ་རྒྱུ་ཡིན་ཟེར་ན་མི་འགྲིག ཁྱེད་ཚོས་ལོ་མང་པོར་
ཤེས་བྱ་མཁོ་སྒྲུག་བྱ་རྒྱུར་བློ་བཏད་དེ་སོ་སོའི་ནང་གི་ལྟ་ཞིབ་བྱེད་པའི་ཚོར་བ་དང་ནུས་
པ་རྣམས་སྔོན་ནས་གཏོར་བཤིག་བཏང་ཚར་རེད། ཕྱི་ནང་གང་རུང་གཅིག་གཅིག་པུར་
དོ་ནན་བྱས་ཏེ་ཁྱེད་ཚོ་ཚོར་སྐྱེན་པོ་མེད་པ་ཆགས་འགྲོ་ཡི་ཡོད། ཚོར་སྐྱེན་པོ་ནི་རྣམ་
དཔྱོད་ཀྱི་སྙིང་པོ་དེ་ཡིན།
དེས་ན། ང་ཚོས་ཕྲུ་གུ་ཚོར་ཡོད་ན་འདོད་པའི་ཡོན་ཏན་དེ་ནི་མཆོག་ཏུ་གྱུར་པའི་ཚོར་
སྐྱེན་པོ་དེ་ཡིན། ཚོར་སྐྱེན་པོ་ནི་རྣམ་དཔྱོད་ཡིན་ལ། དེ་དེབ་ནས་མི་སླེབས། གལ་ཏེ་
ཁྱེད་ཚོས་ལོ་བཞི་བཅུ་ཨང་རྩིས་སྦྱང་རྒྱུར་དུས་ཚོད་བཏང་ཡང༌། མེ་ཏོག་དེ་དག་དང་
གནམ་སྔོན་པོ་སོགས་ལ་ལྟ་ཐུབ་ཀྱི་མེད་ན། ཁྱེད་ཚོ་འཆི་ཚར་བ་དང་ཆ་རེད། གལ་ཏེ་
ཁྱེད་ཚོ་ལ་རྣམ་དཔྱོད་ཀྱི་ཡོན་ཏན་མཆོག་ཏུ་གྱུར་པའི་ཚོར་སྐྱེན་པོ་དེ་ཡོད་ན། དེ་ནས་
མེ་ཏོག་དེ་དག་ལ་ལྟ་ཐུབ་པ་དང་ཆབས་ཅིག་ཨང་རྩིས་ཡང་སློབ་ཐུབ། གལ་ཏེ་དེ་འདྲའི་
རྣམ་དཔྱོད་ཀྱི་ལས་འགུལ་ཞིག་ཡོད་ན། དེས་གཞི་གཉིས་ཀར་ཁྱབ། དེས་ན། ཁྱེད་ཚོ་
དང་ང་དགེ་རྒན་གྱི་ཚོགས་པ་ཞིག་ཡིན་པའི་ཆ་ནས་ཕྲུ་གུ་ཚོར་དེ་འདྲའི་ཚོར་སྐྱེན་པོའི་
ལས་འགུལ་དེ་ཇི་ལྟར་བསྐྲུན་རྒྱུ་ཡིན།
སློབ་ཕྲུག་ལ་ངེས་པར་དུ་རང་དབང་དགོས། དེ་མིན་ཁོང་ཚོ་ཚོར་སྐྱེན་པོ་ཆགས་
མི་ཐུབ། གལ་ཏེ་ཁོང་ཚོ་ལ་ཨང་རྩིས་བསླབ་རྒྱུ་དང༌། ཨང་རྩིས་ལ་སྤྲོ་བ་སྐྱེ་རྒྱུ། ཨང་
རྩིས་ལ་བློ་གཏད་རྒྱུ་སོགས་ལ་རང་དབང་མེད་ན། ཁོང་ཚོས་དེ་ཏག་ཏག་སློབ་མི་
ཐུབ། དེ་བཞིན། ཁོང་ཚོར་མེ་ཏོག་དེ་དག་དང་དེ་དག་གི་མཛེས་སྡུག་ལ་ལྟ་བར་ཡང་རང་
དབང་ཡིན་གཅིག་དགོས། དེར་བརྟེན། དང་པོར་ངེས་པར་དུ་རང་དབང་དགོས། དེ་ལྟར་
ན་ངས་བུ་དེར་རང་དབང་ཆགས་རྒྱུའི་རོགས་པ་བྱེད་དགོས་རེད། རང་དབང་ལ་གོ་རིམ་
ཤུགས་ལ་ཡོད། རང་དབང་ཞེ་ན་བུ་དེའི་གང་འདོད་འདོད་བྱེད་ཆོག་རྒྱུ་དང༌། གང་འདོད་
ལྟར་ཟ་མ་ཟ་ཁ་དང་འཛིན་གྲྭ་ཚོགས་ཁར་ཡོང་བཅུག་རྒྱུ་དེ་མིན།
རྟོག་ཞིབ་བྱེད་པ་དང༌། ལས་ཀ་བྱེད་པ་དང༌། སློབ་པའི་བརྒྱུད་ནས་ང་ཚོས་མཆོག་
ཏུ་གྱུར་པའི་ཚོར་སྐྱེན་པོ་དེ་རྣམ་དཔྱོད་ཡིན་པ་ངེས་ཤེས་རྙེད་རྒྱུ་རེད། དེ་འདྲའི་ཚོར་
སྐྱེན་པོ་དེ་དང་རྣམ་དཔྱོད་དེ་ནི་རང་དབང་གི་ནང་ཁོ་ནར་འབྱུང་ཐུབ། འོན་ཀྱང་། དེ་
ཕྲུ་གུ་ཞིག་ལ་བརྒྱུད་པ་ལ་ང་ཚོར་རྣམ་དཔྱོད་ཆེན་པོ་དགོས། ངས་ཁོང་ལ་རང་དབང་
ཆགས་རྒྱུ་དང་མཉམ་དུ་སྟབས་བསྟུན་མེད་པར་གོ་རིམ་དང་སྒྲིག་ལམ་ཡོད་པ་ཞིག་བྱ་
རྒྱུའི་རོགས་བྱེད་འདོད། གནས་དོན་གང་ཞིག་རྟོག་ཞིབ་བྱེད་པ་ལ་རང་དབང་གཅིག་
པུ་མིན་པར་སྒྲིག་ལམ་ཡང་ངེས་པར་དུ་དགོས། སྒྲིག་ལམ་འདི་ནི་ཕྲུ་གུ་དེ་ལ་ཕྱི་ནས་
རྒྱུད་སྐུལ་བྱས་ཏེ་ཁོང་གིས་དེ་ལ་གཞི་བཞག་སྟེ་སྟབས་བསྟུན་གྱིས་འབད་བརྩོན་བྱ་
རྒྱུ་ཞིག་མིན། བཟོ་རྩལ་རིག་པ་དང་ཆོས་ལུགས་དང་འབྲེལ་བའི་བརྒྱུད་རིམ་གཉིས་པོ་
རྟོག་ཞིབ་བྱེད་པ་དེ་ཉིད་ལས་བློ་རྩེ་གཅིག་སྒྲིམ་ཆགས་ཏེ་སྒྲིག་ལམ་རང་བཞིན་གྱིས་
སླེབས་རྒྱུ་རེད། དེར་བརྟེན། “ང་ཚོས་བུ་དེའམ་བུ་མོ་དེར་སྒྲིག་ལམ་ཡང་དག་ཡོད་
པའི་ཆ་ཚང་བའི་རང་དབང་ཆགས་པར་རོགས་ཇི་ལྟར་བྱེད་ཐུབ། འཇིགས་སྣང་དང༌།
སྟབས་བསྟུན་དང༌། ཕྱོགས་ལྷུང་གི་བརྒྱུད་ནས་མ་ཡིན་པར། ཆ་ཚང་བའི་རང་དབང་
དང་ཆབས་ཅིག་ཡང་དག་པའི་སྒྲིག་ལམ་ཡོད་པ།”"གཅིག་དང་པོ་དང་གཅིག་དེ་རྗེས་ལ་
མིན་པར་དེ་གཉིས་པོ་མཉམ་དུ་འགྲོ་དགོས།
ང་ཚོས་འདི་ཇི་ལྟར་བྱེད་དགོས། ང་ཚོས་རང་དབང་ནི་ངོ་མ་མེད་དུ་མི་རུང་བ་ཞིག་
དང་། རང་དབང་ཞེ་ན་རང་གི་གང་འདོད་ལྟར་བྱ་རྒྱུ་མིན་པ་གསལ་པོར་ཤེས་ཀྱི་ཡོད་
དམ། ཁྱེད་ཚོས་སོ་སོའི་གང་འདོད་ལྟར་བྱེད་ས་མེད། གང་ཡིན་ཞེ་ན། མི་ཚེ་ནི་རྟག་ཏུ་
གཞན་དང་འབྲེལ་ནས་ཡོད། ཆ་ཚང་བའི་རང་དབང་ཆགས་རྒྱུ་དང་ཆབས་ཅིག སྟབས་
བསྟུན་མེད་པའི་སྒྲིག་ལམ་ཚད་ལྡན་གྱི་དགོས་གལ་དང་གལ་གནད་ལ་ལྟོས་དང་། ཁྱེད་
ཚོའི་ཡིད་ཆེས་དང་། བསམ་བློ་དང་། ལྟ་ཚུལ་རྣམས་མི་གཞན་གྱི་རྗེས་འབྲངས་ཡིན་
མིན་ལྟོས་དང༌། དེ་ཚང་མ་ལ་ལྟ་དགོས་ལ། ངེས་པར་དུ་ཆ་ཚང་བའི་རང་དབང་ཆགས་
དགོས་པ་ཤེས་དགོས། དེ་མིན་ཁྱེད་ཚོས་འགྲོ་བ་མི་ཞིག་ཡིན་པ་ལྟ་བུའི་ལས་དོན་སྒྲུབ་
མི་ཐུབ།
ཁྱེད་ཚོས་འདི་བསམ་བློ་ཞིག་དང་ཡང་ན་སྣག་ཚ་བླུག་སྣོད་འདི་ལྟ་བུའི་དངོས་ཡོད་
ཞིག་ཏུ་མཐོང་གི་ཡོད་གྲང་བསམས་ཏེ་ང་ཡ་མཚན་གྱི་འདུག ཁྱེད་ཚོས་ཕྲུ་གུ་ཚོ་རང་
དབང་ཆ་ཚང་བར་ཆགས་རྒྱུའི་གལ་གནད་མཐོང་མ་ཟད། ད་དུང་སྒྲིག་ལམ་དང་གོ་
རིམ་ངེས་པར་དུ་དགོས་པར་ཤེས་དུས། དགེ་རྒན་གྱི་ཚོགས་སྡེ་ཞིག་ཡིན་པའི་ཆ་ནས་
ཁྱེད་ཚོས་ཁོང་ཚོ་རང་དབང་དང་གོ་རིམ་གྱི་ནང་འཚར་ལོངས་འབྱུང་ཐུབ་པའི་རོགས་
ཇི་ལྟར་བྱ་རྒྱུ་ཡིན། ཕྲུ་གུ་ལ་ཁ་རྡུང་བཏང་ནས་དེ་འདྲ་བྱེད་མི་ཐུབ། ཉེས་རྡུང་བཏང་སྟེ་
དེ་འདྲ་བྱེད་ཐུབ་རྒྱུ་མ་རེད། མ་ཟད་ཕྲུ་གུ་གཞན་དང་འགྲན་བསྡུར་བྱས་ནས་ཀྱང་དེ་འདྲ་
བྱེད་མི་ཐུབ། མདོར་ན་བཙན་ཤེད་དང་དབང་ཡོད་ཀྱི་རིགས་དང༌། ཡང་ན་ཁོང་ཚོ་ལ་
བརྒྱ་ཆ་སྤྲོད་མ་སྤྲོད་ཀྱི་ལམ་ལུགས་སོགས་གང་གིས་ཀྱང་དེ་འདྲ་བྱེད་མི་ཐུབ།
གལ་ཏེ་ཁྱེད་ཚོས་ཕྲུ་གུ་རང་དབང་ཆགས་རྒྱུ་དང་ཆབས་ཅིག གོ་རིམ་ལྡན་པ་ཡག་
པོ་ཞིག་ཡོང་རྒྱུའི་གལ་གནད་མཐོང་གི་ཡོད་ན། དེ་བཞིན། གལ་ཏེ་ཁྱེད་ཚོས་ཁོང་ཚོ་ལ་
ཉེས་ཆད་བཏང་བ་དང་འཇམ་པོ་བཤད་པ་གང་གིས་ཀྱང་ཕན་ཐོགས་མེད་པར་མཐོང་
གི་ཡོད་ན། དེ་འདྲ་བྱ་རྒྱུ་དེ་རྩ་བ་ནས་སྤང་རྒྱུ་ཨེ་ཡིན། ཐབས་ལམ་རྙིང་པ་དེས་རང་
དབང་སྐྲུན་ཐུབ་མེད། དེས་མི་རྣམས་ལ་དང་ལེན་དང་སྟབས་བསྟུན་བྱ་རྒྱུའི་བར་ཆད་
བྱས་ཡོད། འོན་ཀྱང་། གལ་ཏེ་ཁྱེད་ཚོས་རང་དབང་དེ་ཧ་ཅང་གལ་གནད་ཆེན་པོ་ཡིན་
པ་དང་། གོ་རིམ་ནི་མེད་ཐབས་མེད་པ་ཞིག་ཡིན་པ་མཐོང་གི་ཡོད་ན། ང་ཚོས་ལོ་ངོ་
བརྒྱ་ཕྲག་རིང་ལ་བེད་སྤྱོད་བཏང་པའི་ཐབས་ལམ་འདི་ཚོ་ངེས་པར་དུ་དོར་དགོས།
དཀའ་ངལ་ནི། ཁྱེད་ཅག་ཐབས་ལམ་རྙིང་པ་དེ་དག་ལ་གོམས་ཚར་ཡོད་པ་དང་གློ་
བུར་དུ་དེ་དག་སྤང་དགོས་པ་དེ་ཡིན། དེར་བརྟེན། བསམ་བློ་བཏང་སྟངས་ཁྱོན་ནས་མི་
འདྲ་བ་ཞིག་གི་ཐོག་ནས་བཏང་དགོས་པའི་དཀའ་ངལ་ཞིག་འཕྲད་ཀྱི་ཡོད། དེ་ཁྱེད་ཚོའི་
དཀའ་ངལ་རེད། དེ་ཁྱེད་ཚོའི་འགན་འཁྲི་རེད། དཀའ་ངལ་དེ་ལ་གདོང་ལེན་བྱེད་དགོས།
ཐབས་ལམ་རྙིང་པ་དེ་དག་བེད་སྤྱོད་བྱེད་ས་མེད། གང་ཡིན་ཞེ་ན། ཁྱེད་ཚོས་ཕྲུ་གུ་ཚོ་
ངེས་པར་དུ་རང་དབང་ཆ་ཚང་བར་ཆགས་དགོས་པ་དང༌། དེ་དང་མཉམ་དུ་གོ་རིམ་
ཡང་ངེས་པར་དུ་དགོས་པ་ཤེས་ཟིན། དེས་ན། ཡུན་རིང་བར་ཐབས་ལམ་རྙིང་པ་ཞིག་ལ་
དང་ལེན་བྱས། དེའི་ཐོག་ནས་ལས་ཀ་བྱས་ཏེ་ཁྱེད་ཚོ་ལ་གང་བྱུང་སོང༌། ད་ལྟར་ཁྱེད་
ཚོས་ཐབས་ལམ་དེ་དོར་ནས་དཀའ་ངལ་དེ་ལ་ལྟ་སྟངས་གསར་པ་ཞིག་གི་ཐོག་ནས་
ལྟ་བཞིན་ཡོད། མ་རེད་དམ། ཁྱེད་ཚོས་དཀའ་ངལ་དེ་ལ་རང་དབང་ལྡན་པའི་སེམས་
དྭངས་མ་ཞིག་གི་ཐོག་ནས་ལྟ་བཞིན་ཡོད་རེད།
དགེ་རྒན། དེ་དག་མཐོང་བ་ལ་རྟག་ཏུ་གནས་སྟངས་དེ་ལ་སྡོད་དགོས་སམ།
ཀིཤ་ན་མུར་ཏི། གལ་ཏེ་ཁྱེད་ཚོས་དེ་ད་ལྟར་མ་མཐོང་ན། རྟག་པར་དེ་མཐོང་རྒྱུའི་རེ་
འདུན་བྱས་ཏེ་བསྡད་ན་དོན་མེད་ཡིན། ཐེངས་གཅིག་མཐོང་རྒྱུ་དེ་ནི་ས་ལ་བཏབ་སྟེ་
སྐྱེས་པའི་ས་བོན་ལྟ་བུ་དེ་ཡིན། འོན་ཀྱང་གལ་ཏེ་ཁྱེད་ཚོས་དེ་རྟག་ཏུ་མཐོང་དགོས་ཞེ་
ན། དེ་ནས་ཁྱེད་ཅག་ཐབས་ལམ་རྙིང་པ་དེ་ལ་ཕྱིར་ལོག་པ་རེད།
གང་ཆགས་ཡོད་མེད་ལྟོས་དང༌། སློབ་ཁྲིད། རང་དབང་། གོ་རིམ་བཅས་དང་
འབྲེལ་བའི་བསམ་བློ་བཏང་སྟངས་རྙིང་པ་དེ་ཁྱེད་ཚོའི་ས་ནས་ཕར་ལེན་ཚར་རེད། དེར་
བརྟེན། ཁྱེད་ཚོས་དཀའ་ངལ་དེ་རྣམས་ལ་ལྟ་སྟངས་མི་འདྲ་བ་ཞིག་གི་ཐོག་ནས་ལྟ་
བཞིན་ཡོད། མི་འདྲ་བ་དེ་ནི་ད་ཁྱེད་ཚོའི་སེམས་པ་ལ་རང་དབང་དང་གོ་རིམ་གྱི་གནས་
དོན་ལ་བལྟ་རྒྱུ་དང་བརྟག་དཔྱད་བྱ་རྒྱུའི་རང་དབང་ཡོད་རེད། ད་ཁྱེད་ཚོས་ཕྲུ་གུ་ཚོར་
ཉེས་ཆད་དང་གསོལ་རས་གང་ཡང་མེད་པར། རང་དབང་ཆ་ཚང་བ་དང་གོ་རིམ་དང་
ལྡན་པ་ཞིག་འབྱུང་བར་ར་སྤྲོད་ཇི་ལྟར་བྱ་རྒྱུ་ཡིན།
དགེ་རྒན། ངས་བལྟས་ན་དགེ་རྒན་རྣམས་ལ་ཡང་ཕྲུ་གུ་ཚོ་ནང་བཞིན་དཀའ་ངལ་དེ་
ཡོད། ཁོང་ཚོས་རང་དབང་དང་སྒྲིག་ལམ་གཉིས་མཉམ་དུ་འགྲོ་དགོས་པའི་ཚོར་སྣང་
ཡོད་སའི་གཞི་གཅིག་ནས་བྱ་བ་བྱེད་དགོས་ཀྱི་འདུག ད་ལྟའི་བསམ་བློ་བཏང་སྟངས་ཀྱི་
ནང་ལ་ཁོང་ཚོས་གོ་རིམ་དང་རང་དབང་གཉིས་སོ་སོར་འབྱེད་ཀྱི་ཡོད། ཁོང་ཚོས་རང་
དབང་གོ་རིམ་དང་འགལ་ཟླ་རེད། གོ་རིམ་རང་དབང་དང་འགལ་ཟླ་རེད་ཟེར་གྱི་ཡོད།
ཀིཤ་ན་མུར་ཏི། ངས་བལྟས་ན་ང་ཚོས་གནས་དོན་གཅིག་ལྷག་འགྲོ་ཡི་འདུག ཁྱེད་ཚོས་
ཉེས་ཆད་དང་གསོལ་རས་ཀྱི་ཐབས་ལམ་རྙིང་པ་དེ་དག་འཆི་ཚར་བ་མཐོང་དུས། ཁྱེད་
ཚོའི་སེམས་པ་སྔར་ལས་ལྷག་པར་གྲུང་པོ་ཆགས་རྒྱུ་རེད། དཀའ་ངལ་འདི་སེལ་དགོས་
པར་བརྟེན། ཁྱེད་ཚོའི་སེམས་པ་གྲུང་ཤ་དོད་པོ་ཆགས་ཀྱི་ཡོད། གལ་ཏེ་དེ་གྲུང་ཤ་དོད་
པོ་ཡོད་ན་གནས་དོན་དེ་དང་འབྲེལ་བ་ཆགས་རྒྱུ་རེད།
ཁྱེད་ཅག་རང་དབང་ཡིན་པ་དང་རང་དབང་གི་དོན་ཤེས་ཀྱི་ཡོད་པར་བརྟེན། འཛིན་
གྲྭ་ལ་དུས་ཐོག་སླེབས་རྒྱུ་རེད་ལ། ཁྱེད་ཚོས་སློབ་ཕྲུག་ཚོ་ལ་འཆར་སྒོ་ཞིག་གི་ཐོག་ནས་
མིན་པར། རང་དབང་གི་ཐོག་ནས་སྐད་ཆ་བཤད་རྒྱུ་རེད། འཆར་སྒོ་ཞིག་དང་། མན་
ངག་ཅིག་དང་། ལྟ་ཚུལ་ཞིག་གི་ཐོག་ནས་བཤད་རྒྱུ་དེ་གནས་དོན་གཅིག་རེད། འོན་
ཀྱང་སློབ་ཕྲུག་ཚོ་ངེས་པར་དུ་རང་དབང་ཆགས་དགོས་པ་དང༌། དེ་ཆགས་པར་གོ་
རིམ་དགོས་པ་མཐོང་སྟེ་དངོས་ཡོད་གནས་ཚུལ་གྱི་ཐོག་ནས་བཤད་པ་དེ་གཏན་ནས་མི་
འདྲ། ཁྱེད་ཅག་དགེ་རྒན་ཡིན་པའི་ཆ་ནས་རང་དབང་དང་གོ་རིམ་ལྡན་པ་ཆགས་དུས།
ཁྱེད་ཚོས་སྔོན་ནས་ངག་ཐོག་ནས་གཅིག་པུར་མིན་པར་ངག་ཐོག་མིན་པའི་ཐོག་གནས་
ཚུལ་དེ་བརྒྱུད་སྤྲོད་བྱེད་ཀྱི་ཡོད་དམ། སློབ་ཕྲུག་ཚོས་དེ་འཕྲལ་དུ་ཤེས་འགྲོ་རྒྱུ་རེད།
ཉེས་ཆད་དང་གསོལ་རས་གང་འདྲ་ཞིག་ཡིན་ཡང་གཏོར་བཅོམ་གྱི་རང་བཞིན་ཡིན་
པའི་དངོས་ཡོད་དེ་ཐེངས་གཅིག་ཤེས་ན། སྐྱར་དུ་ནམ་ཡང་དེ་རིགས་བྱ་རྒྱུ་མ་རེད། དེ་
དག་དོར་ནས་ཁྱེད་ཚོ་སྒྲིག་ལམ་དང་ལྡན་པ་ཆགས་ཀྱི་ཡོད་ལ། སྒྲིམ་ལམ་དེ་ནི་བརྟག་
དཔྱད་ཀྱི་རང་དབང་དེ་ལས་བྱུང་བ་ཡིན། ཁྱེད་ཚོས་ཕྲུ་གུ་ཚོར་དེའི་དངོས་ཡོད་དེ་བརྒྱུད་
སྤེལ་བྱེད་ཀྱི་ཡོད་པ་ལས། འཆར་སྒོ་གང་ཡང་བརྒྱུད་སྤེལ་བྱེད་ཀྱི་མེད། དེ་བྱས་ན་
ཁྱེད་ཚོས་ཕྲུ་གུ་ཚོར་ངག་ཐོག་གཅིག་པུས་མིན་པར། གནས་རིམ་རྦད་དེ་ཁྱད་པར་བ་
ཞིག་གི་ཐོག་ནས་བརྒྱུད་སྤེལ་བྱས་པ་རེད།

གཉིས་པ། ཕུགས་བསམ།
On the Long Vision

ཀིཤ་ན་མུར་ཏི།ངས་བལྟས་ན་ང་ཚོ་ཕལ་ཆེ་བས་དམག་འཁྲུག་གི་འཇིགས་ཉེན་དང༌།རྡུལ་
ཕྲན་མཚོན་ཆ། དཀའ་རྙོག་གསར་པ་མང་པོ་བཟོས་པའི་སེམས་འཚབ། འཁྲུག་རྩོད་མང་
བ་སོགས་འཛམ་གླིང་འདིར་གང་འབྱུང་བཞིན་ཡོད་མེད་ཤེས་ཀྱི་ཡོད་རྒྱུ་རེད། ངས་དཀའ་
རྙོག་འདི་ཚོར་གདོང་ལེན་བྱེད་པ་ལ་སེམས་རྦད་དེ་ཁྱད་པར་བ་ཞིག་དགོས་ངེས་འདུག་
སྙམ། ཆེད་སྦྱོང་བྱས་ཏེ་བཟོ་རྩལ་རིག་པ་ཁོ་ནར་སྦྱོང་པ་ཐེབས་པ་དང་། རྒྱུ་ནོར་གཅིག་
པུ་འཚོལ་མཁན་གྱི་སེམས་ཞིག་མིན་པར་དཀའ་རྙོག་ལ་གདོང་ལེན་མཐིལ་ཕྱིན་པ་དང་ཆ་
ཚང་བར་བྱེད་ཐུབ་མཁན་གྱི་སེམས་ཞིག་དགོས། ངས་བལྟས་ན་དེ་ནི་སློབ་གསོའི་འོས་
འགན་རེད་ལ། སློབ་གྲྭའི་འོས་འགན་ཡང་རེད།
ཡོ་རོབ་དང༌། ཨུ་རུ་སུ། ཨ་རི། ཉི་ཧོང་། འདིར་(རྒྱ་གར)སོགས་ས་ཕྱོགས་གང་ས་
ལ་བཟོ་རྩལ་པ་དང༌། ཚན་རིག་པ་དང༌། སློབ་གསོ་བ་སོགས་སྐྱེད་སྲིང་བྱེད་ཀྱི་ཡོད།
ཆེད་ལས་པ་དེ་དག་ལ་ཧ་ཅང་རྙོག་འཛིང་ཆེ་བའི་མི་ཚེའི་དཀའ་རྙོག་རྣམས་ལ་གདོང་
ལེན་བྱ་རྒྱུའི་འཇོན་ཐང་མེད། ཁོང་ཚོ་ལ་འཇོན་ཐང་གཏན་ནས་མེད་ཀྱང་ད་དུང་ཆབ་
སྲིད་པ་དང་ཚན་རིག་པའི་མིང་ཐོག་ནས་འཛམ་གླིང་ལ་དབང་སྒྱུར་བྱེད་མཁན་གྱི་མི་དེ་
ཚོ་ཁོང་ཚོ་ཡིན། ཁོང་ཚོ་སོ་སོའི་ཁྱབ་ཁོངས་ལ་ཆེད་ལས་པ་ཡིན་ཡང་། ཁོང་ཚོའི་ལམ་
སྟོན་དང་འགོ་ཁྲིད་ཀྱི་བྱ་བ་རྣམས་ལེགས་འགྲུབ་བྱུང་དང་འབྱུང་བཞིན་མེད་པ་གསལ་
པོ་ཡིན། ཁོང་ཚོས་འཕྲལ་སེལ་བྱུང་བའི་དཀའ་ངལ་གཅིག་པུར་གདོང་ལེན་བྱེད་ཀྱི་ཡོད།
ཁྱེད་ཚོས་ལྟོས་དང༌། ང་ཚོས་དོན་རྐྱེན་བྱུང་མ་ཐག་དང་འཕྲལ་གྱི་ཐོག་ནས་བསམ་བློ་
གཏོང་བཞིན་ཡོད་རེད། མི་ཚང་མས་འཕྲལ་དུ་གཅིག་བྱ་རྒྱུའི་ཐོག་ལ་བསམ་བློ་གཏོང་
བཞིན་ཡོད། ངས་བལྟས་ན་ང་ཚོས་དཀའ་ངལ་ཁྱོན་ཡོངས་ལ་ཞིབ་ལྟ་ཞིག་བྱེད་དགོས།
ཆེད་ལས་པ་ཚོས་དེ་བྱེད་ཐུབ་རྒྱུ་རེད་དྲན་གྱི་མི་འདུགགང་ཡིན་ཞེ་ན། ཁོང་ཚོས་རྟག་ཏུ་
འཕྲལ་གྱི་བྱ་བ་ཞིག་བསྒྲུབ་རྒྱུར་བསམ་བློ་གཏང་རྒྱུ་རེད། འཕྲལ་གྱི་བྱ་བ་དེ་གལ་ཆེན་
ཡིན་ཡང་། ངས་བལྟས་ན་སློབ་གསོའི་འོས་འགན་ནི་འཕྲལ་དུ་བྱ་བ་བསྒྲུབ་རྒྱུ་ཁོ་ན་
མིན་པར། དེ་ལས་བརྒལ་ཐུབ་པའི་བསམ་བློ་ཞིག་བསྐྲུན་རྒྱུ་དེ་ཡིན།
འཛམ་གླིང་ཁྱོན་ལ་དབང་གཙོ་རིང་ལུགས་པའི་གཞུང་ཁག་དང༌། བླ་དཔོན། མཁས་
དབང་། དབྱེ་ཞིབ་པ། སེམས་ཁམས་རིག་པ་བ་སོགས་མི་ཚང་མས་སེམས་ལ་སྟངས་
འཛིན་བྱ་རྒྱུ་དང༌། བཟོ་ལྟ་བཟོ་རྒྱུ་དང༌། ཁ་ལོ་བསྒྱུར་རྒྱུར་གཙོ་འཛིན་བྱེད་བཞིན་
ཡོད། དེར་བརྟེན། རང་དབང་མེད་པ་ཆགས་ཀྱི་ཡོད། གནས་དོན་ངོ་མ་དེ་ནི་འཕྲལ་གྱི་
འབྲེལ་ལམ་གཅིག་པུ་མིན་པར། སྤྱི་ཚོགས་ཀྱི་འབྲེལ་ལམ་ནང་དུ་ཡང་ཧ་ཅང་དབང་
གནོན་ཅན་གྱི་དབང་གཙོ་རིང་ལུགས་དང་། གདུག་རྩུབ་དང་དབང་ཡོད་ཅན་གྱི་འཛམ་
གླིང་ཞིག་ཏུ་ཇི་ལྟར་འཚོ་གནས་བྱེད་དགོས་པ་དང༌། དེ་འདྲའི་འཛམ་གླིང་ཞིག་ནང་
དེའི་མངོན་འདོད་རྣམས་སྒྲུབ་པའི་ནུས་པ་ཁྱད་པར་བ་ཞིག་ཡོད་པ་མ་ཟད། རང་དབང་
ཡང་འབྱུང་ཐུབ་པའི་འཚོ་གནས་ཇི་ལྟར་བྱེད་དགོས་མིན་ཤེས་པ་བྱེད་དགོས། ངས་
ཚོར་སྣང་ལ་ཡང་དག་པའི་སློབ་གསོ་ཡིས་སེམས་པ་གོམས་གཤིས་ཀྱི་ཝ་ཤུར་ནང་
མི་ཟག་པ་ཞིག་སྐྲུན་དགོས། དེ་འདྲའི་གོམས་གཤིས་དེ་རིན་ཐང་ཆེན་པོ་དང་ཡག་པོ་
ག་ཚོད་ཡོད་ཀྱང་རུང་། བཟོ་རྩལ་རིག་པའི་ཐོག་ནས་ཇི་ཙམ་གལ་ཆེ་ཡིན་ཡང་རུང༌།
སློབ་གསོ་ཡིས་གསོན་ཉམས་ལྡན་པའི་སེམས་ཁྱད་པར་བ་ཞིག་སྐྲུན་དགོས་འདུག
ཤེས་བྱ་དང་མྱོང་བའི་ཐོག་ནས་མིན་པའི་གསོན་ཉམས་ལྡན་པའི་སེམས་ཞིག་སྐྲུན་
དགོས། གང་ཡིན་ཞེ་ན། མི་ལ་ཤེས་བྱ་ཇི་ཚད་ཡོད་པ་དེ་ཚད་ཀྱིས་ཀླད་པ་གྲིམ་པོ་མེད་
པ་ཆགས་འགྲོ་ཡི་ཡོད།
ངས་ཤེས་བྱ་ལ་ཁ་གཏད་བྱེད་ཀྱི་མེད། སློབ་པ་དང་ཤེས་བྱ་མཁོ་སྒྲུག་བྱ་རྒྱུ་གཉིས་
ལ་ཁྱད་པར་ཡོད། ཤེས་བྱ་གསོག་འཇོག་བྱ་རྒྱུ་གཅིག་པུ་ལས་མེད་དུས་བསླབ་རྒྱུ་
མཚམས་ཆད་འགྲོ། ཤེས་བྱ་གསོག་འཇོག་མི་བྱེད་པའི་དུས་དེ་ཁོ་ནར་བསླབ་རྒྱུ་ཡོད།
ཤེས་བྱ་གལ་ཆེ་ཤོས་ཆགས་དུས་བསླབ་རྒྱུ་འགག་འགྲོ་རྒྱུ་རེད། ངས་ཤེས་བྱ་ཇི་ཙམ་
མང་བ་གསོག་འཇོག་བྱས་ན། སེམས་པ་དེ་ཙམ་བདེ་འཇགས་དང་ཡིད་ཆེས་འཕེར་བ་
ཆགས་ཀྱི་ཡོད། དེར་བརྟེན་བསླབ་རྒྱུ་རྒྱུན་ཆད་འགྲོ་ཡི་ཡོད། བསླབ་རྒྱུ་ནི་གསོག་འཇོག་
བྱེད་པའི་རྒྱུད་རིམ་ཞིག་གཏན་ནས་མིན། སློབ་བཞིན་པའི་གནས་སྐབས་ནི་གྲུང་ཆ་ལྡན་
པའི་རྒྱུད་རིམ་ཞིག་ཡིན་ལ། ཤེས་བྱ་མཁོ་སྒྲུག་བྱ་རྒྱུ་དེ་ནི་གནས་ཚུལ་བསྡུ་རུབ་བྱས་ཏེ་
དེ་གསག་རྒྱུ་ཁོ་ན་རེད། དེ་ལྟར་ན། ངས་བསམ་པར་ཤེས་བྱ་མཁོ་སྒྲུག་བྱ་རྒྱུ་དང་སློབ་
པ་གཉིས་ལ་ཁྱད་པར་ཡོད། འཛམ་གླིང་ཁྱོན་ཡོངས་ཀྱི་སློབ་གསོ་ནི་ཤེས་བྱ་མཁོ་
སྒྲུག་བྱ་རྒྱུ་དེ་ཁོ་ན་ཡིན་པར་བརྟེན། སེམས་པ་ཉོབ་པོ་ཆགས་ཏེ་བསླབ་རྒྱུ་འགག་འགྲོ།
སེམས་ཀྱིས་མཁོ་སྒྲུག་ཁོ་ན་བྱེད་ཀྱི་ཡོད་ལ། མཁོ་སྒྲུག་བྱེད་པ་དེས་མི་ཚེའི་བྱ་སྤྱོད་ལ་
བཀོད་པ་བཏང་གི་ཡོད་པས་མྱོང་བ་ལ་ཚད་འཛིན་བྱེད་ཀྱི་ཡོད། འོན་ཀྱང་བསླབ་རྒྱུ་ལ་
ཚད་མེད་པ་ཡིན།
སློབ་གྲྭ་ཞིག་གི་ནང་ལ་འཛམ་གླིང་འདིར་འཚོ་གནས་བྱེད་པར་གལ་ཆེ་བའི་ཤེས་བྱ་
མཁོ་སྒྲུག་བྱ་རྒྱུ་ཁོ་ན་མིན་པར། རྒྱུན་མཐུད་ནས་སློབ་པའི་སེམས་པ་ཞིག་སྐྲུན་ཐུབ་ཀྱི་
ཨེ་རེད། དེ་གཉིས་ལ་ནང་འགལ་གང་ཡང་མེད། སློབ་གྲྭ་ཞིག་གི་ནང་ཤེས་བྱ་གལ་ཆེ་
ཤོས་ཆགས་དུས་བསླབ་རྒྱུ་རྒྱབ་འགལ་ཆགས་འགྲོ་ཡི་ཡོད། སློབ་གསོ་ནི་འཕྲལ་གྱི་
དཀའ་རྙོག་ལ་འཕྲལ་གྱི་ལན་འདེབས་བྱ་རྒྱུ་དེ་ཙམ་མིན་པར། མི་ཚེ་ཧྲིལ་པོ་དང་འབྲེལ་
བ་ཡོད་དགོས།
ང་ཚོས་དེ་གཉིས་ནང་གང་ཚུད་ཡོད་མེད་ལྟ། གལ་ཏེ་མི་ཞིག་འཕྲལ་གྱི་སྐད་ཆ་དེའི་
ནང་འཚོ་གནས་བྱེད་བཞིན་འཕྲལ་གྱི་དཀའ་རྙོག་སེལ་ཐབས་བྱས་ཏེ་བསྡད་ན། འཕྲལ་
གྱི་དཀའ་རྙོག་དེ་ནི་འདྲ་མི་འདྲ་རྫོགས་རྒྱུ་མེད་པ་ཞིག་འབྱུང་རྒྱུ་རེད། ལོ་གཅིག་དམག་
ཤོར་ན། ལོ་རྗེས་མ་དེར་གསར་བརྗེ་འབྱུང་སྲིད་ལ། ལོ་གསུམ་པ་དེ་ལ་བཟོ་ལས་ཟིང་
འཁྲུག་འབྱུང་སྲིད། དེར་བརྟེན། གལ་ཏེ་འཕྲལ་སེལ་གནས་སྟངས་དེའི་ནང་འཚོ་གནས་
བྱས་ཏེ་བསྡད་ན། མི་ཚེ་ཧ་ཅང་དོན་སྙིང་མེད་པ་ཆགས་ཀྱི་ཡོད། འོན་ཀྱང་ཁྱེད་ཚོས་
དེས་འགྲིག་པ་རེད། གང་ཡིན་ཞེ་ན་ང་ཚོས་དོ་སྣང་བྱེད་དགོས་རྒྱུ་དེ་རང་རེད་ཅེས་
བཤད་སྲིད། མི་ཚེ་ལ་གདོང་ལེན་བྱེད་སྟངས་གཅིག་དེ་རེད། གལ་ཏེ་ཁྱེད་ཅག་དེ་འདྲ་
བསྡད་ན། དེ་ནི་སྟོང་སང་གི་མི་ཚེ་ཞིག་ཡིན། ཁྱེད་ཚོས་དེ་འདྲའི་མི་ཚེ་དེ་མོ་ཊ་དང༌།
དཔེ་དེབ། འཁྲིག་སྤྱོད། བཏུང་བ། གྱོས་ཆས་སོགས་ཀྱིས་ཁེངས་པ་བྱེད་ཆོག འོན་ཀྱང་
དེ་ནི་མདོ་མེད་དང་སྟོང་སང་ཡིན། སྟོང་སང་དང་མདོ་མེད་ཀྱི་མི་ཚེ་སྐེལ་མཁན་གྱི་མི་
དེས་རྟག་ཏུ་གཡོལ་ཐབས་བྱེད། གཡོལ་བ་ཟེར་ན་འཁྲུལ་སྣང་དང༌། དཀོན་ཅོགརྨོངས་
དད། མཁྲེགས་ལྟ། དབང་གཙོ་རིང་ལུགས་ཀྱི་སྤྱོད་ལམ། རྐང་སྤོལ་རྩེད་རྒྱུ། འཁྲིག་
སྤྱོད། བརྙན་འཕྲིན་བལྟ་རྒྱུ་སོགས་ཇེ་མང་དུ་འགྲོ་རྒྱུ་དེ་ཡིན། འཕྲལ་སེལ་སྡོད་མཁན་
མི་རྣམས་ཀྱི་འཕྲལ་སེལ་གྱི་ལན་འདེབས་དེ་དག་ནི་ཧ་ཅང་སྟོང་སང་དང་འབྲས་མེད་
དང་ཐབས་རྡུག་ཅིག་རེད། འདི་ངའི་ཚོར་སྣང་དང་ཕྱོགས་ལྷུང་གི་བསམ་བློ་མིན། ཁྱེད་
ཚོས་དེ་ལ་ལྟ་ཆོག་གི་རེད། ཁྱེད་ཚོས་དེ་འགྲིག་ངེས་འདུག ཡང་ན་དེ་འགྲིག་ངེས་ཏག་
ཏག་མི་འདུག་ཟེར་སྲིད། དེར་བརྟེན། ཕུགས་བསམ་དེ་ངེས་པར་དུ་དགོས། ཁང་པར་མེ་
ཤོར་དུས་འཕྲལ་དུ་གསོད་ཐབས་བྱེད་དགོས་པ་ལྟར། དཀའ་རྙོག་གཅིག་འཕྲད་དུས་ང་
ཚོས་འཕྲལ་སེལ་དེ་སེལ་ཐབས་བྱེད་དགོས་ངེས་ཡིན་ཡང༌། དེ་ནི་བྱ་བ་དེའི་མཐའ་ཐུག་
དེ་མིན། དེ་ལས་གཞན་ཞིག་ངེས་པར་དུ་དགོས་པས། ང་ཚོས་དབང་ཚད་དང་། དཔེ་
དེབ། བླ་དཔོན་སོགས་ལ་མི་ལྟོས་པར། གཞན་དེ་ཇི་ལྟར་འཚོལ་སྙེག་བྱེད་ཐུབ་རྒྱུ་རེད།
དེ་དག་ཚང་མ་དོར་ཏེ་གཞན་དེ་འཚོལ་སྙེག་བྱེད་ཐུབ་བམ། གལ་ཏེ་གཞན་དེ་འཚོལ་
སྙེག་བྱས་ན། འཕྲལ་སེལ་དེ་ལ་རླབས་ཆེན་དང་དོན་དང་ལྡན་པའི་ཐོག་ནས་ལན་ཐེབས་
རྒྱུ་རེད། དེར་བརྟེན། ཁྱེད་ཅག་འགྲོ་བ་མི་ཞིག་ཡིན་པ་མ་ཟད་སློབ་གསོ་བ་ཞིག་དང་དགེ་
རྒན་ཞིག་ཀྱང་ཡིན་པའི་ཆ་ནས་དེའི་སྐོར་ལ་གང་བསམ་གྱི་འདུག
ང་ལ་ཁྱེད་ཚོས་མོས་མཐུན་བྱས་ན་བསམ་པའི་འདོད་པ་མེད། འོན་ཀྱང་གལ་ཏེ་
ཁྱེད་ཚོས་སོ་སོའི་ཀླད་པ་དཀྲུག་ཡོད་ན། གལ་ཏེ་ཁྱེད་ཚོས་འཛམ་གླིང་གི་དོན་ཆག་སྒོ་
རྣམས་རྟོག་ཞིབ་བྱས་ཡོད་ན། གལ་ཏེ་ཁྱེད་ཚོས་སོ་སོའི་འདུན་པ་དང་མངོན་འདོད་དང་
ཀུན་སློང་རྣམས་ལ་ལྟ་ཞིབ་བྱས་ཡོད་ན། གལ་ཏེ་ཁྱེད་ཚོས་འགྲོ་བ་མིའི་ཁྱོན་ཡོངས་ཀྱི་
གནས་སྟངས་དང་ཁོང་ཚོའི་ཡ་ང་བའི་ཡི་ཆད་རྣམས་མཐོང་ཡོད་ན། ཁྱེད་ཚོས་ལན་
འདེབས་ཇི་ལྟར་བྱེད་ཀྱི་ཡོད། ཁྱེད་ཚོས་གནས་དེ་ལ་གང་ལག་བསྟར་བྱེད་ཀྱི་ཡོད། དེ་
དག་ལ་ལྟ་ཚུལ་གང་འདྲའི་ཐོག་ནས་ལྟ་བཞིན་ཡོད། ཁྱེད་ཚོ་སློབ་གྲྭ་ཞིག་ཏུ་ཡོད་པའི་
བསམ་བློ་དེ་ཕར་ཞོག ང་ཚོས་འགྲོ་བ་མི་ཡིན་པའི་ངོས་ནས་བཤད་ཀྱི་ཡོད་རེད།
དགེ་རྒན། འཕྲལ་སེལ་གྱི་དཀའ་ངལ་ཞིག་ལ་གདོང་ལེན་བྱེད་པར་དམིགས་བསལ་གྱིས་
ང་ཚོ་རྒས་འཁོག་ཆགས་དུས། སེམས་འཚབ་འབྱུང་གི་ཡོད་པའི་རྣམ་པ་ཞིག་ཐོན་གྱི་
འདུག དེར་བརྟེན། ལོ་རྒས་དུས་དེ་འདྲ་མེད་པའི་ཐབས་ལམ་གཞན་ཡོད་དམ།
ཀིཤ་ན་མུར་ཏི། ཁྱེད་ཀྱིས་“རྒས་འཁོག་ཆགས་”ཞེ་ན་གང་ཟེར་གྱི་ཡོད། གླ་ལས་བྱས་
ཏེ་རྒས་པ་དེར་ཟེར་གྱི་ཡོད་དམ། ཉིན་ལྟར་ལས་ཀ་བྱས་ཏེ་སུན་སྣང་སྐྱེ་བ་དེར་ཟེར་གྱི་
ཡོད་དམ། ཁྱེད་ཀྱིས་ལོ་ཟེར་ན་དོན་གང་ཡིན། ཁྱེད་ཅིས་རྒས་འཁོག་ཆགས་ཀྱི་འདུག
ཅིའི་ཕྱིར་ལུས་ཞིག་འགྲོ་ཡི་ཡོད་རེད། དེ་ན་ཚ་ཡི་རྐྱེན་གྱིས་རེད་དམ། ཡང་ན་འཕྲུལ་
ཆས་ལྟར་སྐྱར་ཟློས་ཡང་ཟློས་བྱེད་ཀྱི་ཡོད་པས་རེད། སེམས་ཁམས་ནམ་ཡང་གསོན་
ཉམས་ལྡན་པ་མེད་པས་གོམས་གཤིས་གཅིག་པུའི་ཐོག་ནས་བྱ་བ་བྱེད་ཀྱི་སྡོད་ཡོད།
དེར་བརྟེན། དེས་མགྱོགས་པོར་ལོ་རྒས་བཅུག་གི་ཡོད། སེམས་ཁམས་ཅིའི་ཕྱིར་རྒས་
ཀྱི་ཡོད། ཡང་ན་དེ་ནམ་ཡང་རྒས་དགོས་ཀྱི་རེད་དམ། ངས་དེ་ནམ་ཡང་རྒས་དགོས་
རེད་བསམ་ཀྱི་མི་འདུག རྒས་འཁོག་ཆགས་རྒྱུ་དེ་གཤིས་ཀ་ཙམ་རེད་དམ། ཁྱེད་ཀྱིས་
མི་རྒས་འཁོག་ཚོས་ཟ་སྟངས་དང་སྐད་ཆ་བཤད་སྟངས་སོགས་ལ་དོ་སྣང་ཨེ་བྱུང་། ང་
ཚོའི་སེམས་ཁམས་དེ་གཞོན་གཞོན་དང་། གསོན་ཉམས་དོད་པོ་དང་། དྲི་མ་མེད་པར་
སྐྱོང་ཐུབ་ཀྱི་རེད་དམ། སེམས་ཁམས་དེ་གསོན་ཉམས་དོད་པོ་དང༌། གཤིས་ཀ་དང༌།
བདེ་འཇགས། ཁྱིམ་ཚང་། འགན་ཁུར་སོགས་ཀྱི་རྐྱེན་གྱིས་སྐར་ཆ་འགའ་ཡང་ཟུངས་
ཤུགས་གཏན་ནས་མ་ཉམས་པ་བྱེད་ཐུབ་ཀྱི་ཨེ་རེད། དེ་ཡོང་སྲིད་སྲིད་པ་རེད། དེ་ཡོང་
བར་ཁྱེད་ཀྱིས་ངེས་པར་དུ་ཁྱེད་རང་གིས་བསྒྲུབ་པ་ཐམས་ཅད་བཤིག་དགོས་རེད། ངས་
ཕུགས་བསམ་ཟེར་བའི་དོན་དེ་དེ་རེད། ཁྱེད་ལ་བདེ་བའམ་སྡུག་བསྔལ་གྱི་མྱོང་ཚོར་
ཞིག་ཡོད་རེད་ལ། དེས་བག་ཆགས་ཤིག་བཞག་སྟེ་སེམས་པ་དེའི་ནང་འཁོར་སྡོད་ཀྱི་
ཡོད། “ང་ལ་མྱོང་ཚོར་འདི་འདྲ་ངོ་མཚར་ཆེན་པོ་ཞིག་བྱུང་། ” ཡང་ན་“ངའི་མི་ཚེ་དེ་
འདི་འདྲ་སྡུག་བསྔལ་ཆེན་པོ།"སྙམ་པ་ལྟ་བུའི་མྱོང་ཚོར་ཡོང་གི་ཡོད་པས། རྙིང་རུལ་གྱི་
ངོ་བོར་འགྱུར་བ་ཞིག་ཡོང་གི་ཡོད། དེར་བརྟེན། མྱོང་ཚོར་དང་མྱོང་ཚོར་གྱི་ནང་བསྡད་
རྒྱུ་དེ་ནི་རྙིང་རུལ་ཡིན།
ད་ང་ཚོ་ངའི་དྲི་བ་དེར་ཕྱིར་ལོག་ཤོག འཕྲལ་གྱི་ལག་བསྟར་གྱི་དགོས་འདུན་འདོན་
པའི་འཛམ་གླིང་ཞིག་གི་སྤྱི་ཚོགས་འདིའི་ནང་སྡོད་བཞིན་པའི་འགྲོ་བ་མི་ཞིག་ཡིན་པའི་
ཆ་ནས། འཕྲལ་གྱི་དཀའ་རྙོག་འདི་ལ་ཁྱེད་ཚོས་ལན་འདེབས་གང་ཡོད། འཕྲལ་གྱི་
དཀའ་རྙོག་འདིས་ཁྱེད་ཚོ་ལ་རྟག་ཏུ་འཕྲལ་གྱི་ལན་འདེབས་དགོས་པའི་དགོས་འདུན་
འདོན་གྱི་ཡོད་ལ། ཁྱེད་ཚོ་དེའི་ནང་འཁར་འགྲོ་ཡི་ཡོད། ཁྱེད་ཚོ་ཕ་མ་དང་དགེ་རྒན་
དང་མི་སེར་ཡིན་པའི་ཆ་ནས་དེ་ལ་ལན་འདེབས་ཇི་ལྟར་བྱེད་ཀྱི་ཡོད། ཁྱེད་ཚོའི་ལན་
འདེབས་ལ་ལྟོས་ནས་ཁྱེད་ཚོ་དེའི་ནང་འཁར་འགྲོ་ཡི་ཡོད། ཁྱེད་ཚོས་ཤེས་དང་མི་ཤེས་
གང་གི་ཐོག་ནས་ལན་འདེབས་བྱེད་ཀྱང་རུང༌། དེའི་ཤུགས་རྐྱེན་དེ་སེམས་ཁམས་ལ་
ཐེབས་རྒྱུ་རེད།
དགེ་རྒན། ཕུགས་བསམ་འདི་འཕྲལ་སེལ་དེ་ནང་བཞིན་དངོས་ཡོད་ཅིག་ཆགས་པའི་
ཐབས་ལམ་ཞིག་ཡོད་དམ།
ཀིཤ་ན་མུར་ཏི། ཡོད་དང་ཡོད། གང་ཡིན་ཞེ་ན་འཕྲལ་སེལ་དེ་དངོས་ཡོད་དེ་ཡིན། རྡུལ་
ཕྲན་མཚོན་ཆ་ཡོད་པ་རེད། ཨུ་རུ་སུ་དང་། ཨ་རི་དང་། ཕ་རན་སིའི་ཚན་རིག་པ་
ཚོས་རྡུལ་ཕྲན་མཚོན་ཆ་གོང་ཁེ་པོ་བསྐྲུན་རྒྱུའི་ཐབས་ལམ་གསར་གཏོད་བྱེད་བཞིན་
ཡོད། ཁོང་ཚོས་རང་ཉིད་དུམ་བུར་དུམ་པུར་གཏོར་ཉེན། ཁྱེད་ཚོས་དེ་ལ་ལན་འདེབས་
ཅིའི་ཕྱིར་བྱེད་དགོས་རེད། རྡུལ་ཕྲན་མཚོན་ཆ་ནི་མི་རིགས་རིང་ལུགས་དང༌། བཟོ་
ལས་རིང་ལུགས། སྡེ་ཚན་དབྱེ་འབྱེད། འདོད་རྔམ། ཕྲག་དོག ཞེ་སྡང་། མངོན་འདོད་
སོགས་དོན་རྐྱེན་རིམ་པ་མང་པོ་ཞིག་གི་བྱས་འབྲས་ཡིན། དེ་ཐམས་ཅད་ཚོགས་ཏེ་རྡུལ་
ཕྲན་མཚོན་ཆ་བསྐྲུན་རེད། ཁྱེད་ཚོས་དེ་མ་ཤེས་པར་ཨ་རི་འམ་ཨུ་རུ་སུ་ཡིས་རྡུལ་ཕྲན་
མཚོན་ཆ་བཟོ་རྒྱུ་མཚམས་འཇོག་དགོས་ཞེས་ལན་འདེབས་བྱེད་ཀྱི་ཡོད་ལ། ཁྱེད་ཚོས་
དེ་ལན་འདེབས་ངོ་མ་ཞིག་རེད་ཟེར་གྱི་ཡོད། དཀའ་ངལ་ཁྱོན་ཡོངས་ལ་ལན་འདེབས་
མི་བྱེད་པར། དཀའ་ངལ་དེའི་ཆ་ཤས་རྣམས་ལ་ལན་འདེབས་བྱས་ན་ཕན་ཐོགས་གང་
ཡོད། དེར་བརྟེན། གལ་ཏེ་འདི་དངོས་ཡོད་ཡིན་པ་དང༌། ཁྱེད་ཚོས་དངོས་ཡོད་དེ་ཡིས་
དེ་འདྲའི་ཕན་ཐོགས་མེད་པའི་ལན་འདེབས་དེ་འདྲ་བྱེད་ཀྱི་ཡོད་པ་མཐོང་ན། དེ་ནས་ངེས་
པར་དུ་གཞན་དེར་འཇུག་དགོས། དེས་ན། འཕྲལ་སེལ་དེ་ལ་ལན་འདེབས་ངེས་པར་དུ་
བྱེད་དགོས་པ་དང༌། དེ་བཞིན་ཕུགས་བསམ་ཡང་ངེས་པར་དུ་དགོས་པ་ཤེས་དུས།
སློབ་གསོ་བ་ཞིག་ཡིན་པའི་ངོས་ནས་ཁྱེད་ཚོས་དེ་ཇི་ལྟར་འགྲུབ་ཐུབ་པར་བྱ་རྒྱུ་ཡིན།
སུ་གང་གིས་གཞན་དེ་ལ་སེམས་ཁུར་བྱེད་ཀྱི་མེད། སློབ་གསོ་བ་སུ་གང་གིས་ཕུགས་
བསམ་མམ་ཕུགས་འདུན་དེ་ལ་སེམས་ཁུར་བྱེད་ཀྱི་ཡོད་མ་རེད། དེང་སང་གི་སློབ་གསོ་
ནི་འཕྲལ་སེལ་ཁོ་ནར་གཙོ་འཛིན་བྱེད་ཀྱི་ཡོད། འོན་ཀྱང་གལ་ཏེ་ཁྱེད་ཚོ་འཕྲལ་སེལ་
དེས་འདོད་བློ་ཁེངས་ཀྱི་མེད་ན། དེ་མ་དོར་བར་ཕུགས་བསམ་དེ་ཇི་ལྟར་འགྲུབ་པར་བྱ་
རྒྱུ་ཡིན། དེའི་གལ་གནད་དེ་མཐོང་གི་ཨེ་འདུག
ངས་དཀའ་ངལ་དེ་ཕྱོགས་གཞན་ཞིག་ནས་བཤད་དགོས་འདུག་གམ། མི་གཅིག་
གིས་རང་ཉིད་ཀྱི་སེམས་དེ་ནམ་ཡང་རྒས་མི་བཅུག་པར་ནམ་ཡང་“ང་འགྲིག་སོང་
”ཟེར་ནས་ཟུར་ཞིག་ལ་སྡོད་ས་བཙལ་ཏེ་འགག་འགྲོ་བ་མ་ཡིན་པར། སེམས་གསོན་
ཉམས་དོད་པོར་གནས་པ་ཇི་ལྟར་བྱེད་ཐུབ། དེ་ནི་བློ་ཁ་ཕྱོགས་སྟངས་དང་དངོས་ཡོད་
གནས་ཚུལ་དེ་ཡིན། གོ་གནས་རག་རྒྱུ་དེ་ཁག་པོ་ཡིན། འོན་ཀྱང་ལན་གཅིག་རག་ན་
ཁྱེད་རང་འགག་འགྲོ་རྒྱུ་རེད། འཛམ་གླིང་འདི་ཡི་བྱ་དངོས་ཆ་ཚང་གིས་ཕུགས་བསམ་
དེ་གཏོར་སྐྱོན་གཏོང་བཞིན་ཡོད། དེབ། གསར་ཤོག ཆབ་སྲིད་པ། བླ་དཔོན་སོགས་
ཐམས་ཅད་ཀྱིས་ཁྱེད་ཚོར་ཤུགས་རྐྱེན་སྤྲོད་ཀྱི་ཡོད་པས། དེ་དག་ཚང་མའི་ཕྱི་ལ་ཇི་ལྟར་
ཐོན་དགོས། ཁྱེད་ཚོ་རུལ་སུངས་ཆགས་བཅུག་གི་ཡོད། མ་ཟད་ཁྱེད་ཚོས་ལས་ཀ་བྱེད་
དགོས་པ་དང་དེའི་ཕྱི་ལ་ཐོན་ཐུབ་ཀྱི་མེད།
མི་ཚེ་གཏོར་བཤིག་ཡིན། མི་ཚེ་ནི་བྱམས་བརྩེ་ཡིན། མི་ནི་བསྐྲུན་ཆོས་ཡིན། ང་
ཚོས་དེ་དག་གང་ཡང་ཤེས་ཀྱི་མེད། དེ་ནི་ཧང་སངས་དགོས་པའི་གནས་དོན་ཡིན། དེས་
ན། ཁྱེད་ཚོས་འདི་ཚང་མ་སློབ་གསོའི་ངོ་བོར་ཇི་ལྟར་བསྒྱུར་རྒྱུ་ཡིན།
དགེ་རྒན། བསམ་བློ་གཅིག་དོར་ཏེ་གཞན་དེ་འཚོལ་སྒྲུབ་བྱས་ན་ཡོང་ཐུབ་ཀྱི་རེད་དམ།
བསམ་རྒྱ་ཆུང་བ་དེ་གཡུག་བཞག་ན་ཡོང་གི་རེད་དམ
ཀིཤ་ན་མུར་ཏི། དཀའ་ངལ་ནི་དཀའ་སྡུག་འདི་དག་ཚང་མ་ལས་བྲོས་ནས་འགྲོ་རྒྱུའམ།
བསམ་བློ་གཉིས་པོ་དེ་ཇི་ལྟར་མཉམ་འབྲེལ་བྱེད་དགོས་མིན་བལྟ་རྒྱུ་དེ་མིན། ཁྱེད་ཚོས་
ཆུང་ཆུང་དེ་ཆེན་པོའི་མཉམ་དུ་སྦྲེལ་མི་ཐུབ། ཆེན་པོ་དེ་ཆུང་ཆུང་དེའི་ནང་ཡོད་པ་བྱེད་
དགོས།
དགེ་རྒན། འོན་ཀྱང་དང་པོར་འགོ་འཛུགས་དུས་ཆུང་བ་དེའི་རྗེས་སུ་འགྲོ། དེའི་རྗེས་ལ་
ཆེན་པོ་དེར་ཡོང་ན་ལེགས་པ་ཡོད་མ་རེད་དམ།
ཀིཤ་ན་མུར་ཏི། དེ་གཏན་ནས་ཡོང་གི་མ་རེད། གལ་ཏེ་ཁྱེད་ཚོས་ཆུང་བ་དེ་གོམ་པ་
དང་པོ་རེད་ཟེར་ན། ཁྱེད་ཚོ་མགོ་འཁྲུལ་ཚར་རེད། ཆུང་བ་དེའི་ནང་འཁར་ཚར་བ་རེད།
ཁྱེད་ཚོ་རང་ཉིད་ཀྱིས་དེའི་ཐོག་ལ་བསམ་བློ་ཐོངས། གལ་ཏེ་ཁྱེད་ཚོས་ཆུང་ཆུང་དེ་དང་
ལེན་ཞུས་ན། དེ་ནས་ཁྱེད་ཚོ་ག་པར་སླེབས་སོང་། ཁྱིམ་ཚང་ཆུང་ཆུང་། ཁང་པ་ཆུང་
ཆུང་། ཁྱོ་ག་ཆུང་ཆུང་། དངུལ་འབོར་ཆུང་ཆུང་། གོན་པ་ཆུང་ཆུང་ཟེར་ནས་འཁར་
འགྲོ་རྒྱུ་རེད། མ་རེད་དམ། ཁྱེད་ཚོས་ཆུང་ཆུང་དེ་གལ་ཆེན་པོ་དང་དང་པོ་བཟོས་པར་
བརྟེན། ཁྱེད་ཚོ་ལ་སྤྱི་ཚོགས་ནང་འགན་ཆུང་ཆུང་ཞིག་ལས་མེད་པ་ཆགས་ཀྱི་ཡོད།
ཁྱེད་ཚང་མ་ཧ་ཅང་ཡ་རབས་རྐྱང་རྐྱང་རེད། ཆུང་ཆུང་དེ་དང་པོར་ཅིའི་ཕྱིར་འཇོག་གི་
ཡོད་རེད། གང་ཡིན་ཞེ་ན་དེ་ཐབས་ལས་སླ་ཤོས་དེ་ཡིན་པས་རེད།
དགེ་རྒན། ཆུང་ཆུང་དེ་བཟུང་སྟེ་ཤེས་རྟོགས་ཇི་ལྟར་བྱེད་ཀྱི་ཡོད་རེད།
ཀིཤ་ན་མུར་ཏི། ཁྱེད་ཚོས་ཆེན་པོ་དེ་གཅིག་པུ་འཛིན་དགོས། ཆུང་ཆུང་དེ་གལ་ཆེན་པོ་
གཏན་ནས་མིན། འོན་ཀྱང་ཁྱེད་ཚོས་དེ་གལ་ཆེན་པོ་བཟོས་པ་རེད།
ནུས་པ་ཡོད་ལ་ནུས་པ་དེའི་བྲན་གཡོག་མི་ཆགས་པ་དང༌། ལན་འདེབས་བྱེད་
དགོས་ས་རྣམས་ལ་འཕྲལ་དུ་ལན་འདེབས་བྱ་རྒྱུ་། དེ་བཞིན་གཏིང་དང༌། དཔངས་
དང༌། ཞེང་ཁྱད་པར་བ་འདི་ཡོད་པར་བྱེད་པ་ལ། ཆུང་ཆུང་དེ་ཧ་ཅང་སྙི་མོ་
དང་ཕྲ་མོ་ཞིག་ཡིན། དེས་ན་ཆུང་ཆུང་དེ་དོར་དགོས། ཁྱེད་ཚོས་དོར་བ་ཞེ་ན་གང་
ཡིན་ཤེས་ཀྱི་ཨེ་ཡོད། དེ་ནི་ཁྱེད་ཚོས་ཕུགས་བསམ་དེ་གྲུབ་ཟིན་པའི་རྒྱུ་མཚན་
གྱིས་དོར་རྒྱུ་མིན་པར། གང་དོར་བ་དེ་ནོར་བའི་རྒྱུ་མཚན་གྱིས་དོར་དགོས།

གསུམ་པ། ལག་བསྟར།
On Action

ཀིཤ་ན་མུར་ཏི། ང་ཚོས་འཕྲལ་སེལ་ལག་བསྟར་གྱི་དྲི་བའི་ཐོག་ལ་བགྲོ་གླེང་བྱ་རྒྱུ་ཡིན་
ནམ། ལག་བསྟར་ནི་ང་ཚོ་རེ་རེས་ངེས་པར་དུ་བྱེད་དགོས་པ་ཡིན། དེས་ན་འཕྲལ་སེལ་
དེ་ཚུད་པའི་ཕུགས་བསམ་དེ་ངེས་པར་དུ་དགོས། འོན་ཀྱང་འཕྲལ་སེལ་གྱི་ནང་ལ་ཆེན་
པོ་དང་ཡངས་པོ་དང་ཟབ་པོ་དེ་ཚུད་ཀྱི་མེད།འཛམ་གླིང་ཁྱོན་ཡོངས་ཀྱི་རྣམ་དཔྱོད་ལྡན་པ་
དང་ཤེས་ཡོན་པའི་མི་ཕལ་ཆེ་བ་རྣམས་ནི་འཕྲལ་མའི་དཀའ་རྙོག་ལ་ལན་འདེབས་བྱ་རྒྱུ་
དེར་མགོ་འཁོར་ནས་ལྷག་སྡོད་ཡོད་བཟོ་འདུགཚན་རིག་པ་དང༌། བཟོ་ལས་འཆར་འགོད་
པ་དང༌། བཟོ་རྩལ་བ་མང་དུ་མང་དུ་དགོས་ཀྱི་ཡོད་པས།ཁོང་ཚོ་སྐྱེད་སྐྲུན་ཆེད་སློབ་གསོ་
སྤྲོད་ཀྱི་ཡོད། འཕྲལ་སེལ་གྱི་མངོན་འདོད་དེ་དང་ལེན་བྱས་ཏེ་དེ་ལ་ལན་འདེབས་བྱེད་ཀྱི་
ཡོད་རེད། ངས་བལྟས་ན་དེ་ལྟར་བྱས་ཏེ་ལྟ་རྒྱ་ཆེན་པོ་དེ་བརླག་འགྲོ་ཡི་ཡོད།དེ་ལ་བརྟེན་
ནས་མིའི་སེམས་དང་། ལུས་དང་། ཚོར་བ་རྣམས་ཧ་ཅང་རྨོངས་པ་དང་སྟོང་སང་ཆགས་
འགྲོ་ཡི་ཡོད།དེས་ན། དགེ་རྒན་གྱིས་སློབ་མ་རྣམས་ལ་བཟོ་ལས་ཀྱི་ཤེས་བྱ་ཇི་ལྟར་སྤྲོད་
དགོས་མིན་ཁོ་ན་མིན་པར། ད་དུང་མི་ཚེའི་སྐོར་ལ་ཤེས་རྟོགས་རྒྱ་ཆེན་པོ་དང་གཏིང་
ཟབ་པོ་ཡོད་པ་བྱ་རྒྱུ་དེ་རྣམས་ཁ་ཙམ་མིན་པར་མངོན་སུམ་དུ་ཤེས་ཀྱི་ཡོད་ཨེ་རེད།
ཁྱེད་ཚོས་སློབ་གསོའི་ནང་འདི་ལག་བསྟར་གྱི་ངོ་བོར་ཇི་ལྟར་བསྒྱུར་རྒྱུ་ཡིན། ཁྱེད་
ཚོ་དེ་བྱེད་པའི་ཆེད་འདིར་སླེབས་པ་མ་ཡིན་ནམ། གལ་ཏེ་སྔོན་ཚུད་ནས་དེ་བྱས་མེད་
ན། དེ་འགོ་འཛུགས་ཇི་ལྟར་བྱ་རྒྱུ་ཡིན། ངའི་ཡིད་ཆེས་ལ་རྀ་ཥིལུང་གཤོངས་འདིར་
སློབ་གྲྭ་འདི་ཐོག་མར་སློབ་གསོ་སྣ་མང་ཞིག་སྤྲོད་པའི་ཆེད་དུ་བཙུགས་རེད། དེ་ནི་ཕྲུ་
གུ་ཚོར་ཤེས་བྱ་བསླབ་རྒྱུ་གཅིག་པུ་མིན་པར་ཤེས་བྱ་མི་ཚེའི་དགོས་དོན་མཐར་ཐུག་དེ་
མིན་པ་ཤེས་པར་བྱ་རྒྱུ་དེ་ཡིན། དེ་ཡང་ཤིང་སྡོང་དང་མཛེས་སྡུག་ལ་ཚོར་སྐྱེན་པོ་བྱ་རྒྱུ་
དང་། དེ་བཞིན་བརྩེ་བ་དང་། སེམས་བཟང་པོ་དང་། ཡ་རབས་བྱེད་སྟངས་ཤེས་རྒྱུ་
རྣམས་གལ་ཆེན་ཡིན། ཁྱེད་ཚོས་དེ་ཇི་ལྟར་བྱ་རྒྱུ་ཡིན།
ཆེས་ཐོག་མ་དེར་དེ་འདྲའི་ཚོར་སྣང་ཡོད་མཁན་གྱི་མི་འགའ་དགོས་རྒྱུ་དེ་ཧ་ཅང་
གལ་ཆེན་པོ་མཐོང་གི་འདུག ཁོང་ཚོའི་སྤྲོ་སེམས་དང་། ཤེས་རྟོགས་དང་། ནུས་པ་
རྣམས་ཀྱི་བརྒྱུད་ནས་ཤེས་བྱ་སྤྲད་རྒྱུ་ཁོ་ན་མིན་པར་རི་བོ་འདི་དག་གི་ཕ་རོལ་མཐོང་
ཐུབ་པ་དགོས། གལ་ཏེ་ང་འདིར་ཡོད་ལ་ངས་སློབ་མ་རྣམས་བསླབ་གཞིའི་ཐོག་ནས་
ངེས་པར་དུ་ཕུལ་དུ་བྱུང་བ་ཆགས་རྒྱུ། དེ་བཞིན་ཁོང་ཚོས་གར་འཁྲབ་སྟངས། གླུ་
ལེན་སྟངས། ཤིང་སྡོང་དང་རི་བོ་ལ་ལྟ་སྟངས་རྣམས་ཤེས་དགོས་པ་མ་ཟད། བུད་མེད་
ལ་རྒྱུན་ལྡན་ཆགས་པའི་ཚོར་བ་དེ་མེད་པའི་ཐོག་ནས་ལྟ་སྟངས་ཤེས་རྒྱུ། ཁྱད་འཕགས་
ཀྱི་མི་ཚེའི་མཛེས་སྡུག་ལ་བསམ་བློ་བཏང་སྟངས་ཤེས་རྒྱུ། སྡུག་བསྔལ་ཤེས་པ་དང་
སྡུག་བསྔལ་གྱི་ཕ་རོལ་ཇི་ལྟར་འགྲོ་དགོས་པ་ཤེས་རྒྱུ་རྣམས་གལ་ཆེན་ཡིན་པ་ཚོར་
ན། གལ་ཏེ་ང་འདིར་ཡོད་ན། ངས་འདི་ཚོ་འགོ་འཛུགས་ཇི་ལྟར་བྱེད་ཀྱི་ཡོད་རྒྱུ་རེད།
གལ་ཏེ་ང་འདིར་ཡོད་ལ་ངའི་ལས་ཀ་དེ་གཅིག་པུ་ཡིན་ན། ངས་ཁྱེད་ཚོ་སུ་གང་
གཅིག་པུར་འཇོག་གི་མ་རེད། ངས་ཁྱེད་ཚོའི་མཉམ་དུ་ཁྱེད་ཚོའི་སྐད་ཆ་ཤོད་སྟངས།
གོས་གྱོན་སྟངས། ལྟ་སྟངས། སྤྱོད་པ་ཁུར་སྟངས། ཟ་སྟངས་སོགས་ཀྱི་སྐོར་ལ་བགྲོ་
གླེང་བྱ་རྒྱུ་རེད། ངས་དུས་ཚོད་ཡོངས་རྫོགས་དེ་བྱེད་ངེས་ཡིན་པས། གཅིག་བྱས་ན་
ཁྱེད་ཚོས་ང་ལ་དབང་ཡོད་ཅན་ཞིག་གིས་དམངས་གཙོ་དང་རང་དབང་གི་སྐོར་བཤད་
ཀྱི་འདུག་བརྗོད་སྲིད། ངས་དེ་དམངས་གཙོ་དང་། དབང་ཡོད་དང་། རང་དབང་གི་དྲི་བ་
ཞིག་རེད་བསམ་གྱི་མི་འདུགའདིས་དབང་ཆའི་སྐོར་ལ་དྲི་བ་སློང་གི་ཡོད། ང་འདིར་ནམ་
སླེབས་ན། ང་ཚོས་ས་གནས་འདི་ལ་དེའི་སྐོར་ཡང་ནས་ཡང་དུ་བཤད་པ་རེད། འོན་ཀྱང་
ང་ཚོས་ཡང་སྐྱར་དབང་ཆའི་སྐོར་བགྲོ་གླེང་བྱ། ངས་བལྟས་ན། དབང་ཆ་ནི་འཇིགས་
སྣང་དང་གཏོར་བཤིག་ཅན་ཞིག་རེད། ཆོས་དཔོན་གྱི་དབང་ཆ། ཉེན་རྟོག་པའི་དབང་
ཆ། ཁྲིམས་ཀྱི་དབང་ཆ་སོགས་གང་ཞིག་ཡིན་ཡང་དབང་ཆའི་སྤུས་ཀ་ནི་གདུག་རྩུབ་
ཅན་ཞིག་ཡིན། དེ་ཚང་མ་ཕྱིའི་དབང་ཆ་རེད། ཡང་མི་ཚེ་ལ་བྱ་སྤྲོད་ངེས་ཅན་ཞིག་བཀའ་
བཀོད་གཏོང་མཁན་གྱི་ཤེས་བྱའི་དབང་ཆ། མི་སྒེར་གྱི་ཆེ་མཐོང་། མི་སྒེར་གྱི་ཉམས་
མྱོང་གི་དབང་ཆ་སོགས་ནང་གི་དབང་ཆ་ཡང་ཡོད། འདི་དག་ཚང་མས་དབང་ཆ་བཟོ་
སྐྲུན་བྱེད་ཀྱི་ཡོད། ཁྱེད་ཚོས་དབང་ཆ་དེ་མི་སྤྱོད་པའི་ཐོག་ནས་ཕྲུ་གུ་ཚོར་དོན་གཉེར་
ཡོད་པ། དུག་སློག་ཚུལ་ལྡན་གོན་ཤེས་པ། ཟ་མ་ཏག་ཏག་ཟ་ཤེས་པ། སྐད་ཆ་བཤད་
སྟངས་དང་འགྲོ་སྟངས་ལ་ཆེ་མཐོང་ངེས་ཅན་ཡོད་པ་ཡོང་བའི་ལྟ་རྟོག་བྱེད་དགོས། དེ་
བཞིན་འགྲན་བསྡུར་དང་གནག་རྩུབ་ཀྱི་བསམ་བློ་མེད་པར། སྤྲོ་སྣང་གི་ཆེད་དུ་རྩེད་མོ་
རྩེད་སྟངས་སློབ་དགོས། དབང་ཆ་མི་སྤྱོད་པའི་ཐོག་ནས་ཁོང་ཚོའི་བསམ་བློར་འདི་དག་
ཚང་མ་བསྐྱེད་རྒྱུ་དེ་ཧ་ཅང་ཁག་པོ་ཡིན། དེ་ཁག་པོ་ཡོད་པའི་རྐྱེན་གྱིས་ཁྱེད་ཚོས་དབང་
ཆ་ལ་བསྟེན་གྱི་ཡོད།
སློབ་གྲྭར་ཁྲིམས་ངེས་པར་དུ་དགོས། དེས་ན། ཁྱེད་ཚོས་དབང་ཆ་ལ་མི་བསྟེན་
པར་ཁྲིམས་ཡོད་པ་བཟོ་ཐུབ་ཀྱི་ཨེ་རེད། ཕྲུ་གུ་ཚོ་རྒྱུན་ལྡན་ཟ་མ་ཟ་ཁར་སླེབས་དགོས་
རྒྱུ། ཟ་མའི་དུས་སུ་མཚམས་མེད་པར་སྐད་ཆ་བཤད་མི་ཉན་པ། གནས་དོན་ཆ་ཚང་ཆ་
སྙོམས་དང་། རང་དབང་དང་། བརྩེ་སེམས་ལྡན་པ་དགོས་རྒྱུ། དེ་བཞིན་དབང་ཆའི་
ཚོར་བ་མེད་པའི་རང་བཀུར་གྱི་རྟོགས་སད་ཅིག་དགོས་རྒྱུ་རྣམས་གལ་གནད་ཆེ།
གལ་ཏེ་སློབ་གསོ་དེ་དབང་ཆ་ལ་གཞི་བཞག་ན། དོན་འབྲས་སོན་པའི་ཤེས་བྱ་
བསླབ་རྒྱུ་དང༌། ཕུགས་བསམ་ལྡན་པའི་བསམ་བློའི་སློབ་གསོ་སྤྲད་རྒྱུ། མི་ཚེའི་གོ་
རྟོགས་རྒྱ་ཆེན་ཞིག་སླེབས་རྒྱུ་རྣམས་འབྱུང་མི་སྲིད།
དགེ་རྒན། ཁྲིམས་དང༌། སྟངས་འཛིན་དང༌། དབང་ཆ་རྣམས་མེད་ན། ཕྲུ་གུའི་བསམ་
བློར་གོ་རིམ་ཞིག་སླེབས་པ་བྱ་རྒྱུ་དེ་ཧ་ཅང་ཁག་པོ་རེད་འདུག ནར་སོན་རྣམས་ནི་ཕྲུ་གུ་
དང་གནས་སྟངས་འདྲ་ཡི་མ་རེད།།
ཀིཤ་ན་མུར་ཏི། ངས་དེ་འདྲ་ཨེ་ཡིན་བསམ་གྱི་འདུག ང་ཚོ་རང་ཉིད་བཅིངས་སྡོད་ཡོད་
པ་མ་ཟད་ཕྲུ་གུ་ཚོ་ཡང་འཆིང་གི་ཡོད། དེས་ན་སློབ་གསོ་ཡིས་གསར་བརྗེའི་བསམ་བློ་
ཞིག་སྐྲུན་ཐུབ་ཀྱི་ཨེ་རེད། དཀའ་ངལ་ནི། གནས་དོན་དེ་ལོ་ཧ་ཅང་ཆུང་དུས་ནས་འགོ་
འཛུགས་དགོས་པ་ལས། ཕྲུ་གུ་ཚོ་ལོ་བཅུ་བཞི་འམ་དེ་ལས་ཆེ་བ་སླེབས་དུས་མིན། ལོ་
དེ་འདྲ་སླེབས་ཚར་དུས་སྔོན་ནས་བཟོ་ལྟ་ཞིག་ཆགས་ཏེ་འཕྲོ་བརླག་ཤོར་ཚར། འོན་
ཀྱང་གལ་ཏེ་ཕྲུ་གུ་ཚོ་ཁྱེད་ཚོའི་རྩ་ལ་ལོ་ཧ་ཅང་ཆུང་དུས་ནས་སླེབས་བྱུང་ན། ཁྱེད་ཚོས་
ཁོང་ཚོ་ལ་འཁྲིག་སྤྱོད་དང་། དངུལ་དང༌། གོ་གནས་གཅིག་པུ་མིན་པར་གནས་དོན་
གཞན་མང་པོ་ཞིག་ཡོད་པའི་ཚོར་སྣང་ཞིག་བསྐྲུན་པར་གང་བྱེད་ས་རེད།
ཕྲུ་གུར་གནས་ཚུལ་རྣམས་ཤེས་བྱའི་རྣམ་པར་སྤྲད་རྒྱུ་དེའི་ཁར། ཁྱེད་ཚོས་ཁོང་ཚོར་
འཛམ་གླིང་འདི་འཕྲལ་སེལ་འདི་ཁོ་ན་མིན་པར་དེ་ལས་ལྷག་པའི་གནས་དོན་མང་པོ་
ཡོད་པ་ཇི་ལྟར་བསྟན་རྒྱུ་ཡིན། ངས་དེའི་སྐོར་བཤད་ཀྱི་ཡོད་པའི་རྒྱུ་མཚན་ནམ་ཁྱེད་
ཚོས་དེའི་སྐོར་བཤད་ཀྱི་ཡོད་པའི་རྒྱུ་མཚན་ཙམ་མིན་པར། ཐོག་མར་ཁྱེད་ཚོ་དང་ངས་
འདི་ངེས་པར་དུ་མྱོང་དགོས། ང་ལ་དེའི་མྱོང་ཚོར་དྲག་པོ་ཞིག་ངེས་པར་དགོས་རེད།
གལ་ཏེ་ང་ལ་དེའི་མྱོང་ཚོར་དྲག་པོ་ཞིག་མེད་ན། ངས་ཕྲུ་གུ་ཚོར་ཤུགས་རྐྱེན་མ་ཐེབས་
པའི་ཐོག་ནས་དེ་ཇི་ལྟར་བརྒྱུད་སྤྲོད་བྱེད་དགོས། གང་ཡིན་ཞེ་ན། ཤུགས་རྐྱེན་ཐེབས་ན་
ངས་ཕྲུ་གུ་ཚོ་འཕྲོ་བརླག་བཏང་གི་ཡོད་རེད། ངས་ཁོང་ཚོ་ང་ལ་ཡོད་པའི་སྣང་བརྙན་དེའི་
རྗེས་སུ་འཇུག་དགོས་པ་བཟོ་ཡི་ཡོད། དེར་བརྟེན། ང་ལ་དེའི་ཐོག་ལ་ཚོར་སྣང་ཤུགས་
དྲག་ཇི་ཙམ་ཡོད་ཀྱང༌། ང་དང་ཕྲུ་གུའི་བར་གྱི་འབྲེལ་ལམ་ནང་ཁོང་ཚོ་ཇི་ཙམ་ན་ཆུང་
ཡིན་རུང་། ངས་ཁོང་ཚོའི་བསམ་བློ་ནང་ལ་ལད་ཟློས་བྱེད་པའི་བྱ་སྤྱོད་ཅིག་གཏན་ནས་
བསྐྲུན་མི་རིགས། འདི་ཚང་མ་ཧ་ཅང་ཁག་པོ་ཡིན། གལ་ཏེ་ང་མི་གང་ཞིག་ལ་དགའ་
ན། ངས་ཁོང་མི་འདྲ་བ་ཞིག་ཆགས་ན་བསམ་པ་དང༌། རྣམ་པ་མི་འདྲ་བའི་ཐོག་ནས་བྱ་
བ་བསྒྲུབ་རྒྱུ། མི་ཚེ་ལ་ལྟ་ཞིབ་བྱ་རྒྱུ། འཛམ་གླིང་གི་མཛེས་སྡུག་མྱོང་རྒྱུ་རྣམས་འདོད་
རྒྱུ་རེད། ངས་ཤུགས་རྐྱེན་མ་ཐེབས་པ་དང་ལད་ཟློས་ཀྱི་བག་ཆགས་དེ་མི་སྐྲུན་པའི་ཐོག་
ནས་ཁོང་ལ་འདི་ཚང་མ་སྟོན་ཐུབ་ཀྱི་ཨེ་རེད།
དགེ་རྒན། ཕྲུ་གུ་ལ་ཤུགས་རྐྱེན་མ་ཐེབས་པའི་ཐོག་ནས་རོགས་པ་བྱ་རྒྱུ་དེའི་སྔོན་ལ་ང་
ཚོ་རང་ཉིད་ལ་དེ་འདྲ་ཡོང་བའི་ཐབས་ལམ་ཞིག་ཡོད་ཨེ་རེད།གང་ཡིན་ཞེ་ན་ང་ཚོའི་མི་ཚེ་
ནང་ལ་འགལ་ཟླ་མང་པོ་ཞིག་ཡོད་པ་མཐོང་གི་འདུག
ཀིཤ་ན་མུར་ཏི། དེ་ཡོང་བ་ལ་ང་ཚོས་འགལ་ཟླ་དང་ཚོར་བ་ལོག་པ་རྣམས་མེད་པ་བཟོས་
ཏེ་ངེས་པར་དུ་འགྱུར་བ་བཏང་དགོས། དེ་ལ་ཉི་མ་མང་པོ་འགོར་སྲིད། གཅིག་བྱས་ན་
དུས་ཚོད་ཁྱོན་ནས་མ་འགོར་ཡང་སྲིད། ང་ཚོས་དེ་དཔྱད་ཞིབ་དང་། གོ་རྟོགས། དྲི་བ།
འདྲི་རྩད། སྔོག་བཤེར་བཅས་ཀྱི་བརྒྱུད་ནས་བྱེད་ཐུབ་ཀྱི་རེད་ཟེར་གྱི་ཡོད། དེ་ཚང་མ་
དུས་ཚོད་ཀྱི་ནང་ཚུད་སྡོད་ཡོད།འོན་ཀྱང་དུས་ཚོད་ནི་ཉེན་ཁ་ཞིག་ཡིན། གང་ཡིན་ཞེ་ན།
འགྱུར་བ་གཏང་བར་དུས་ཚོད་ལ་ལྟ་བའི་སྐད་ཅིག་དེ་ཉིད་ལ། དེ་ནི་དོན་ངོ་མར་གང་བྱེད་
བཞིན་པ་དེ་ཉིད་མུ་མཐུད་བཞིན་ཡོད་པ་ཡིན། གལ་ཏེ་ངས་རང་གི་སེམས་ནང་འདྲི་རྩད་
བྱས་ཏེ། ངའི་བྱ་བ་དང་འཆིང་བ་དང་མངོན་འདོད་རྣམས་ཤེས་རྟོགས་བྱེད་པ་དང་། ཉིན་
ལྟར་སྔོག་བཤེར་བྱེད་དགོས་པ་བྱུང་ན། དེ་ཚང་མ་དུས་ཚོད་ལ་ལྟོས་སྡོད་ཡོད། དུས་ཚོད་
ཀྱི་བརྒྱུད་ནས་འགྱུར་བ་བཏང་བ་ནི་འཁྲུལ་སྣང་ཡིན། ཕ་རན་སི་སྐད་ལྟ་བུ་སྐད་སློབ་
པར་དུས་ཚོད་དགོས།ཕ་རན་སི་སྐད་ལྟ་བུ་སྐད་བསླབ་རྒྱུ་ལ་དུས་ཚོད་འགོར་བ་དེ་འཁྲུལ་
སྣང་མིན། འོན་ཀྱང་དུས་ཚོད་ཀྱི་བརྒྱུད་ནས་ང་ཚོའི་སེམས་ཁམས་བཅོས་རྒྱུ་དང་ལུས་
པོའི་འགྱུར་བ་གཏང་རྒྱུ་དེ་དག་ནི་འཁྲུལ་སྣང་ཡིན། གང་ཡིན་ཞེ་ན་དེས་ཉོབ་སྣང་དང༌། ཕྱི་
བཤོལ་དང༌། འབྲས་སོན་གྱི་ཚོར་སྣང་དང༌། རློམ་སེམས་བསྐྲུན་རྒྱུ་རེད། དུས་ཚོད་དེ་
འགྱུར་བཅོས་བཏང་ཐབས་ལ་སྤྱོད་སྐབས་དེ་དག་ཚང་མས་ཤུགས་ལ་དུས་ཚོད་ལ་ལས་
ཀ་སྤྲོད་ཀྱི་ཡོད་པ་སྟོན་གྱི་ཡོད། དེས་ན། ངས་གལ་ཏེ་འགྱུར་བཅོས་གཏང་བར་དུས་ཚོད་
ལ་གཏན་ནས་མི་ལྟ་ན་གང་ཆགས་རྒྱུ་རེད།
དེ་ཡ་མཚན་པོ་ཞིག་འདུག ཆོས་ལུགས་མི་སྣ་ཚང་མས་དུས་ཚོད་དེ་འགྱུར་བཅོས་
བཏང་བའི་རྒྱུད་ལམ་ཞིག་ཡིན་པར་མཐོང་གི་ཡོད། ངོ་མར་བྱས་ན། ང་ཚོས་འགྱུར་
བཅོས་ནི་དུས་ལས་འདས་ནས་ཁོ་ན་མ་གཏོགས་དུས་ཀྱི་བརྒྱུད་ནས་མི་འབྱུང་བ་ཤེས་
གསལ་རེད།
དགེ་རྒན། དེ་གསར་གཏོད་ཀྱི་རིགས་ཚང་མ་ལ་བེད་སྤྱོད་བཏང་གི་ཡོད་མ་རེད་དམ།
ཀིཤ་ན་མུར་ཏི། ཡོད་དང་ཡོད། དེས་ན་ངས་བསམ་བློ་ཡིས་དུས་བེད་སྤྱོད་གཏང་རྒྱུ་དོར་
ནས། དུས་དེ་འགྱུར་བཅོས་བཏང་བའི་ཐབས་ལམ་ཡིན་པ་ཁས་མི་ལེན་པ་བྱེད་ཐུབ་ཀྱི་
ཨེ་རེད། ཁྱེད་ཚོས་འདིའི་མཛེས་སྡུག་དེ་མཐོང་གི་ཨེ་འདུག དེ་ནས་གང་འབྱུང་རྒྱུ་རེད།
ངའི་འགྱུར་བ་འགྲོ་ན་བསམ་པ་དེ་དུས་ཀྱི་བརྒྱུད་ནས་བྱུང་ཡོད། དེ་དུས་ཀྱི་མཇུག་
འབྲས་ཡིན་ལ། ངས་དུས་ཁས་ལེན་གྱི་མེད་པ་རེད། དེར་བརྟེན་ངས་གནས་དོན་ཡོངས་
རྫོགས་ངོས་ལེན་མི་བྱེད་པའི་རྒྱུ་མཚན་གྱིས་འགྱུར་བཅོས་ཕྱིན་པ་རེད། ངས་ཁྱེད་
ཚོས་དེ་ཤེས་ཀྱི་ཡོད་མེད་ཤེས་ཀྱི་མི་འདུག འདི་ཚིག་གི་སྒྱུ་མ་ལྟ་བུ་མིན།
དེ་ཤེས་ཨེ་བྱུང་། གལ་ཏེ་ངས་དུས་ཀྱི་འབྲས་བུ་ཡིན་པའི་ང་རང་ཧིན་རྡུ་ཞིག་ཡིན་
པའི་འཆིང་བ་དེ་ཁས་མ་ལེན་ན། དེ་བཞིན་དུས་ཁས་ལེན་མ་བྱས་ན། དེ་ནས་ངས་དེ་
དག་ཡོངས་རྫོགས་ཁས་ལེན་མ་བྱེད་པ་ཡིན་པས་ང་དེའི་ཕྱི་རོལ་དུ་ཐོན་པ་རེད། གལ་
ཏེ་ངས་ཡི་ཤུ་དང་ཧིན་རྡུའམ་ནང་པའི་ཆོ་ག་དེ་དག་དུས་ཀྱི་གྲུབ་དོན་ཡིན་པའི་རྒྱུ་མཚན་
གྱིས་ཁས་ལེན་མ་བྱས་ན། ང་དེའི་ཕྱིར་ཐོན་པ་ཡིན་པས། ངས་བཅོས་སྒྱུར་ཇི་ལྟར་བྱེད་
དགོས་མིན་འདྲི་དགོས་རྒྱུ་ཡོད་མ་རེད། ཆོས་དེ་ཉིད་དུས་ཀྱི་གྲུབ་འབྲས་ཡིན་ཅིང༌།
ངས་དུས་ཁས་མི་ལེན་པ་ཡིན་ན་དེར་མཇུག་གྲུབ་པ་རེད། དེས་ན་འགྱུར་བ་ཐེབས་ཡོད་
པའི་སེམས་པ་ཞིག་ཡིན་ན། སེམས་པ་དེས་སློབ་སྟོན་དང་ལྟ་ཞིབ་བྱེད་ཐུབ་ལ། ཁོར་
ཡུག་ལག་བསྟར་གྱི་ལས་རིམ་ངེས་ཅན་ཞིག་སྒྲུབ་ཐུབ་རྒྱུ་རེད། ཤེས་བྱ་མཁོ་སྒྲུག་བྱ་
རྒྱུར་དུས་སྤྱོད་དགོས་ཀྱི་ཡོད་པ་དེ་ཁས་མ་ལེན་ཐབས་མེད་རེད། འོ་ན་དུས་དེ་ཕྱོགས་
གཞན་གང་ཞིག་ན་ཡོད་དམ།
དགེ་རྒན། བྱ་བ་ཙག་ཙིག་ཅིག་བྱེད་པ་ལ་ཡང་དུས་དགོས་ཀྱི་ཡོད་ལ། ང་ཚོས་བྱ་བ་
རྣམས་ཉ་བོ་ཉོབ་བེའི་ཐོག་ནས་བྱེད་ཀྱི་ཡོད་པར་སྣང་གི་འདུག དེར་བརྟེན་དུས་རིང་པོ་
འགོར་གྱི་ཡོད། གལ་ཏེ་གནས་དོན་འདི་ཚང་མའི་ནང་གི་དུས་དེ་ཤེས་རྒྱུ་འདི་འདྲ་ལས་
སླ་པོ་ཡོད་ན། ང་ཚོ་ཅིའི་ཕྱིར་དེའི་ཕྱི་རུ་ཐོན་ཐུབ་ཀྱི་ཡོད་མ་རེད།
ཀིཤ་ན་མུར་ཏི། འོན་ཀྱང་གལ་ཏེ་ཁྱེད་ཚོས་དུས་ཀྱིས་བརྒྱུད་ནས་འགྱུར་བཅོས་མི་
བཏང་བར། དུས་ལ་ལྟོས་མེད་ལ་དོ་སྣང་ཆ་ཚང་སྤྲོད་པ་ཡིན་ན། དེ་ནས་ཁྱེད་ཚོ་ཐབས་
ལམ་ཁྱོན་ནས་མི་འདྲ་བ་ཞིག་གི་ཐོག་ནས་སློབ་ཐུབ་པའི་གནས་ཚོད་ཅིག་ལ་སླེབས་རྒྱུ་
རེད། བུ་དང་བུ་མོ་རྣམས་འདིར་ཤེས་བྱ་ལེན་པར་སླེབས་པ་ཡིན་པས། གལ་ཏེ་ཁྱེད་
ཚོས་གནས་ཚུལ་མཁོ་སྤྲོད་བྱ་རྒྱུ་ལ་དུས་མི་སྤྱོད་པར་དོ་སྣང་གི་ཐོག་ནས་ཤེས་བྱ་འདི་
མཁོ་སྤྲོད་བྱེད་ཐུབ་ན། དེ་ནས་ཁྱེད་ཚོས་ཁོང་ཚོའི་རྣམ་རིག་གྲུང་པོ་བཟོ་ཡི་ཡོད།
ངའི་འདོད་པ་ནི་སེམས་སྒོ་དབྱེ་རྒྱུ་དང་སེམས་པ་ཧ་ཅང་གྲུང་པོ་བྱ་རྒྱུ་དེ་ཡིན། ང་
ཚོས་ཤེས་བྱའི་བརྒྱུད་ནས་སེམས་གྲུང་པོ་བྱེད་ཐུབ་ཟེར་གྱི་ཡོད། དེར་བརྟེན་ང་ཚོས་
སེམས་ཉོབ་པོ་འབའ་ཞིག་བཟོ་བའི་ཤེས་བྱ་དེ་ཁོང་ཚོའི་ཀླད་པའི་ནང་བླུག་གི་ཡོད་རེད།
དུས་ལ་ལྟོས་ནས་བྱ་བ་བྱེད་མཁན་གྱི་སེམས་དེ་ད་དུང་ཚད་ཅན་ཞིག་ཡིན། འོན་ཀྱང༌།
དུས་ལ་མི་ལྟོས་པར་བྱ་བ་བྱེད་མཁན་གྱི་སེམས་དེ་ནི་ཧ་ཅང་གྲུང་པོ་དང་ཧ་ཅང་གསོན་
ཉམས་དོད་པོ་ཡིན་པས། དེས་འཚོལ་སྙེག་དང་ཤེས་འདོད་བྱེད་བཞིན་པའི་དྲི་མ་མེད་
པའི་སེམས་དེར་གསོན་ཆ་དེ་བརྒྱུད་སྤྲོད་བྱེད་ཐུབ། དེ་ལྟར་ང་ཚོས་གནས་དོན་གསར་
པ་རྙེད་པ་རེད། ང་ཚོས་གནས་དོན་ཞིག་གསར་རྙེད་བྱུང་བ་རེད། ངས་ཁྱེད་ཚོ་ལ་གནས་
དོན་ཞིག་བརྒྱུད་སྤྲོད་བྱས་པ་རེད། ང་ཚོས་མཉམ་དུ་སེམས་ཀྱིས་དུས་ལ་ལྟོས་ཏེ་བྱ་བ་
བྱེད་པ་དང༌། སེམས་དེ་དུས་ཀྱི་གྲུབ་འབྲས་ཡིན་པ་ཤེས་པ་རེད། གནས་སྐབས་དེ་
ལ་སེམས་ཀྱིས་ཁྱེད་ཚོ་ལ་གནས་ཚུལ་གཅིག་པུ་ལས་སྤྲོད་མི་ཐུབ། དེ་འདྲའི་སེམས་
དེ་ཚད་ཅན་ཡིན། འོན་ཀྱང་དུས་ལ་མ་ལྟོས་པར་བྱ་བ་སྒྲུབ་མཁན་དང་བསམ་བློ་གཏོང་
མཁན་གྱི་སེམས་དེས་དུས་སྤྱོད་ཀྱི་ཡོད་ཀྱང་དེས་གཞན་གྱི་སེམས་སྐྱེན་པོ་བཟོ་ཐུབ་
པས། ཤེས་བྱ་ཡིས་གཏོར་སྐྱོན་གཏང་རྒྱུ་མ་རེད། ཁྱེད་ཚོས་ལྟོས་དང་དེ་འདྲའི་སེམས་
པ་དེ་བསླབ་རྒྱུའི་གནས་བབ་ཅིག་ལ་ཡོད་པ་ལས། ཤེས་བྱ་མཁོ་སྒྲུག་བྱེད་པའི་གནས་
བབ་ལ་མེད། དེར་བརྟེན། དེ་འདྲའི་སེམས་དེ་རྒྱུན་དུ་གསོན་ཉམས་དོད་པོ་དང་གྲུང་པོ་
ཡོད།
སློབ་གྲྭ་འདིའི་ནང་གི་བུ་འགའ་ནི་སྔོན་ནས་རྒས་ཚར་ཡོད། གང་ཡིན་ཞེ་ན་ཁོང་ཚོ་
ཤེས་བྱ་མཁོ་སྒྲུག་བྱ་རྒྱུ་གཅིག་པུར་མ་གཏོགས་བསླབ་རྒྱུ་ལ་དོ་སྣང་མེད་ལ། སློབ་པ་
ནི་དུས་ལ་ལྟོས་མེད་ཡིན། དེས་ན་ཁྱེད་ཚོས་སེམས་པ་ཇི་ལྟར་གྲུང་པོ་བཟོས་ཏེ་རྟག་ཏུ་
ཧ་ཅང་གསོན་ཉམས་དོད་པོར་ཉར་རྒྱུ་ཡིན། ཁྱེད་ཚོས་འགྱུར་བཅོས་ཐེབས་པའི་སེམས་
དེའི་སྤུས་ཀ་དེ་ཤེས་དགོས། འགྱུར་བ་དེ་ནི་ཁྱེད་ཚོས་དུས་ལ་མི་ལྟོས་པའི་དུས་དེར་བྱུང་
བ་ཡིན། ཁྱེད་ཚོས་འདས་པ་ཡོངས་རྫོགས་དོར་ཚར་བ་རེད། དེ་དུས་ཁྱེད་ཚོ་ཧིན་རྡུ་དང་
ཡི་ཤུ་གང་ཡང་མིན། དེས་ན། དེ་འདྲའི་འགྱུར་བཅོས་ཐེབས་པའི་སེམས་དེས་ལམ་སྟོན་
ཇི་ལྟར་བྱ་རྒྱུ་རེད། བྱ་བ་ལག་བསྟར་ཇི་ལྟར་བྱ་རྒྱུ་རེད། སེམས་དེས་དུས་ལ་ལྟོས་
ནས་ཤེས་བྱ་སྤྲད་ན་ཡང་། ད་དུང་ཕྲུ་གུའི་སེམས་དེ་ཧ་ཅང་གསོན་ཉམས་དོད་པོའི་རང་
བཞིན་དུ་སྐྱོང་ཐུབ་པ་ཇི་ལྟར་བྱ་རྒྱུ་རེད། དེ་འཚོལ་དགོས།

བཞི་པ། དོན་དམ་པའི་འགོག་པ།
On the True Denial

དགེ་རྒན། ཁྱེད་ཀྱིས་ཕྲུ་གུ་ཚོར་གནང་བའི་གསུང་བཤད་ཅིག་གི་ནང་དཀའ་ངལ་འཕྲད་
དུས་འཕྲལ་དུ་སེལ་དགོས་གསུངས་འདུགདེ་ཇི་ལྟར་བྱེད་དགོས་རེད།
ཀིཤ་ན་མུར་ཏི། དཀའ་ངལ་རྣམས་འཕྲལ་དུ་སེལ་བར་ཁྱེད་ཚོས་དཀའ་ངལ་དེ་ངེས་
དགོས། དཀའ་ངལ་ཤེས་རྟོགས་བྱ་རྒྱུ་དུས་ལ་རག་ལས་ཀྱི་རེད་དམ། ཡང་ན་འཛིན་
ཤུགས་དང་མཐོང་ཤུགས་ལ་རག་ལས་ཀྱི་རེད། དཔེར་ན་ང་ལ་རང་མཐོང་ཅན་ཡིན་
པའི་དཀའ་ངལ་ཡོད་ན། དེས་ངའི་སེམས་ལ་དཀའ་རྙོག་དང་འགལ་འདུ་ཡོང་བའི་དཀའ་
ངལ་སྤྲོད་ཀྱི་ཡོད། ང་རང་མཐོང་ཅན་ཡིན་པ་དེ་དངོས་ཡོད་རེད་ལ། ང་རང་མཐོང་ཅན་
བྱེད་མི་འདོད་པ་དེ་ཡང་དངོས་ཡོད་ཡིན། ཐོག་མར་ངས་རང་ཉིད་རང་མཐོང་ཅན་ཡིན་
པའི་དངོས་ཡོད་དེ་ཤེས་དགོས་ལ། དངོས་ཡོད་དེ་དང་མཉམ་དུ་སྡོད་དགོས་རེད། ངས་
དངོས་ཡོད་དེ་ལ་དོ་སྣང་ཤུགས་ཆེ་བྱེད་ཙམ་མིན་པར་དེ་ཆ་ཚང་བར་ཤེས་རྟོགས་
དགོས། དེས་ནཤེས་རྟོགས་དེ་དུས་ལ་རག་ལས་ཀྱི་ཨེ་རེད། ངས་དངོས་ཡོད་དེ་འཕྲལ་
དུ་མཐོང་ཐུབ་རྒྱུ་རེད། མ་རེད་དམ། དེ་འདྲའི་འཕྲལ་མའི་འཛིན་སྟངས་དང་མཐོང་བ་
དེས་དངོས་ཡོད་དེ་མེད་པ་བྱེད་ཀྱི་ཡོད། ངས་དུག་སྦྲུལ་(Cobra)ཞིག་མཐོང་པའི་དུས་
དེར་འཕྲལ་དུ་བྱ་བ་བྱ་རྒྱུ་རེད། འོན་ཀྱང་རང་མཐོང་དེ་དེ་ལྟར་མཐོང་གི་མེད། རང་མཐོང་
མཐོང་བའི་དུས་ལ་ང་དེ་ལ་དགའ་ཞེན་གྱིས་མུ་མཐུད་འཇུག་རྒྱུ་རེད། ཡང་ན་དེས་
དཀར་རྙོག་བཟོ་བའི་རྒྱ་མཚན་གྱིས་ང་ལ་དེ་མཁོ་ཡི་མ་རེད། གལ་ཏེ་དེས་དཀའ་རྙོག་
བཟོ་ཡི་མེད་ན་དཀའ་ངལ་གང་ཡང་ཡོད་མ་རེད།
འཛིན་སྟངས་དང་ཤེས་རྟོགས་ནི་དུས་ལ་རག་མི་ལས། འཛིན་སྟངས་ནི་གནས་དོན་
ཆ་ཚང་བ་མཐོང་ཐུབ་པའི་མཐོང་ཤུགས་ཤིག་ཡིན། བྱ་དངོས་ཤིག་ཆ་ཚང་བར་མཐོང་
བའི་རང་བཞིན་དེ་གང་ཡིན། དོན་རྐྱེན་ཞིག་ལ་ནུས་ཤུགས་ཁ་ཐོར་མེད་པའི་ཐོག་ནས་
འཕྲལ་དུ་འགྲིག་མཐུན་བྱེད་པའི་འཇོན་ཐང་དང༌། ནུས་ཤུགས། ཟུངས་ཤུགས། སྐུལ་
འདེད་རྣམས་གང་ནས་སླེབས་རྒྱུ་རེད། ཁྱེད་ཚོའི་ནུས་ཤུགས་དེ་ཁ་ཐོར་འགྲོ་བའི་དུས་
དེར་ཁྱེད་ཚོ་འཐབ་རྩོད་ཀྱི་ནང་དུ་ལྷུང་ནས། མཐོང་བ་མེད་ལ་གནས་དོན་ཞིག་ཆ་ཚང་
བར་འཛིན་པའི་འཛིན་སྟངས་ཡང་མེད། དེས་ན། ཁྱེད་ཚོས་དུག་སྦྲུལ་(Cobra)མཐོང་
དུས་ཁྱེད་ཚོ་མཆོངས་རྒྱུག་བྱེད་པའི་ནུས་ཤུགས་དེ་གང་གིས་སྤྲོད་ཀྱི་ཡོད་རེད། དེ་
འདྲའི་ལུས་སེམས་ཡོངས་རྫོགས་ཚམ་ཚོམ་གཏན་ནས་མེད་པར་མཆོངས་རྒྱུག་བྱ་རྒྱུ་
དང༌། འཕྲལ་མར་བྱ་བ་བྱེད་ཐུབ་པ་བཟོ་བའི་རྒྱུད་རིམ་གང་དང་གང་རེད། འཕྲལ་མའི་
བྱ་བ་དེའི་རྒྱུ་རྐྱེན་གང་རེད། དེ་འདྲའི་འཕྲལ་མའི་བྱ་འགུལ་དེ་ཡོང་བ་ལ་འཇིགས་སྣང་
དང་། ངེས་པར་དུ་དགོས་པའི་རང་བྱུང་གི་སྲུང་སྐྱོབ་ཀྱི་བསམ་བློ། དུག་སྦྲུལ་དེ་འཇིགས་
སྣང་ཅན་གྱི་སེམས་ཅན་ཞིག་ཡིན་པ་ཤེས་པ་བཅས་རྒྱུ་རྐྱེན་འགའ་སྔོན་དུ་སོང་ཡོད།
དེས་ན། ང་ཚོར་ཁེངས་དྲེགས་འཇོམ་པ་ལ་ཡང་དེ་འདྲའི་ནུས་ཤུགས་ཅན་གྱི་བྱ་བ་
ཞིག་ཅིའི་ཕྱིར་མེད། ངས་ཁེངས་དྲེགས་དེ་དཔེར་མཚོན་ལ་དྲང་གི་ཡོད། ནུས་ཤུགས་
མེད་པའི་རྒྱུ་མཚན་འགའ་ཡོད། ང་ཚོ་ཁེངས་དྲེགས་ལ་དགའ་པོ་ཡོད་ལ། འཇིག་རྟེན་ཁོ་
རང་ཁེངས་དྲེགས་ལ་གཞི་བཞག་ནས་ཡོད། ཁེངས་དྲེགས་ནི་སྤྱི་ཚོགས་ལམ་ལུགས་
ཀྱི་གཞི་རྟེན་ཡིན། ཁེངས་དྲེགས་ཀྱིས་ང་ཚོར་ནུས་ཤུགས་ཀྱི་ཚོར་སྣང་ཞིག་དང་། ཆེ་
མཐོང་དང༌། ཁེར་སྡོད་ཀྱི་གཤིས་རྒྱུད་ཅིག་སྤྲད་དེ་ང་གཞན་ལས་ཅུང་ཟད་ལྷག་སྙམ་
པའི་ཚོར་སྣང་ཞིག་སྐྲུན་གྱི་ཡོད། འདི་ཐམས་ཅད་ཀྱིས་ཁེངས་དྲེགས་འཇོམ་པར་གལ་
གནད་ཆེ་བའི་ནུས་ཤུགས་དེ་འགོག་གི་ཡོད། དེས་ན། ཡང་ན་ངས་ངའི་བྱ་བ་འགོག་
མཁན་དང་ངའི་ཁེངས་དྲེགས་འཇོམ་པའི་ནུས་ཤུགས་འགོག་མཁན་གྱི་རྒྱུ་རྐྱེན་ཚང་མ་
བརྟག་ཞིབ་བྱེད་དགོས། ཡང་ན་དེ་དག་འཕྲལ་དུ་རྟོགས་དགོས། བརྟག་ཞིབ་ནི་དུས་ལ་
ལྟོས་པའི་བྱ་རིམ་ཞིག་དང་ཕྱི་བཤོལ་གྱི་བྱ་རིམ་ཞིག་ཡིན། ངས་བརྟག་ཞིབ་བྱེད་བཞིན་
པའི་དུས་སུ་ཁེངས་དྲེགས་མུ་མཐུད་སྐྱེ་ཡི་ཡོད་ལ། དུས་ཀྱིས་དེ་འགོག་ཐུབ་ཀྱི་མ་རེད།
དེར་བརྟེན་ངས་ཁེངས་དྲེགས་ཆ་ཚང་བར་རྟོགས་དགོས་ཀྱང༌། ང་ལ་དེ་རྟོགས་པའི་
ནུས་ཤུགས་མེད་རེད། དེས་ན་ཁ་ཐོར་དུ་སོང་བའི་ནུས་ཤུགས་དེ་གཅིག་ཏུ་སྒྲིལ་བ་ལ།
ཁེངས་དྲེགས་ལྟ་བུའི་དཀའ་ངལ་ཞིག་ལ་གདོང་ལེན་བྱེད་དུས་ཁོ་ནར་གཅིག་ཏུ་སྒྲིལ་
བ་ཙམ་མིན་པར། དཀའ་ངལ་གང་ཡང་མེད་པའི་དུས་སོགས་རྟག་ཏུ་གཅིག་ཏུ་སྒྲིལ་
དགོས། ང་ཚོ་ལ་རྟག་ཏུ་དཀའ་ངལ་ཡོད་པ་མིན་པས། དཀའ་ངལ་མེད་པའི་དུས་ཀྱང་
ཡོད། གལ་ཏེ་དེའི་སྐབས་སུ་ང་ཚོས་སད་རྟོགས་ཡོད་པའི་ཐོག་ནས་ནུས་ཤུགས་གཅིག་
སྒྲིལ་བྱས་ན། དེ་ནས་དཀའ་ངལ་འཕྲད་པའི་དུས་སུ་བརྟག་ཞིབ་ཀྱི་རྒྱུ་རིམ་བརྒྱུད་མི་
དགོས་པའི་ཐོག་ནས་སེལ་ཐུབ།
དགེ་རྒན། དཀའ་ངལ་གཞན་ཞིག་ཀྱང་འདུག དཀའ་ངལ་གང་ཡང་མེད་ལ་ནུས་ཤུགས་
དེ་གཅིག་སྒྲིལ་མེད་པའི་དུས་ལ་ཡང་སེམས་ཀྱི་བྱེད་ལས་གང་ཞིག་འགྲོ་སྡོད་ཀྱི་འདུག་ག
ཀིཤ་ན་མུར་ཏི། བསྐྱར་ཟློས་བྱ་རྒྱུ་དང་དྲན་པ་དང་མྱོང་བ་ལ་ཡ་ལན་ཁོ་ན་བྱ་རྒྱུ་རྣམས་
ནི་ནུས་ཤུགས་འཕྲོ་བརླག་འགྲོ་བྱེད་ཡིན། གལ་ཏེ་ཁྱེད་ཚོས་རང་གི་སེམས་ལ་རྟོག་ཞིབ་
བྱས་ན། ཁྱེད་ཚོས་དགའ་སྣང་ཅན་གྱི་བྱུང་བ་རྣམས་ཕྱིར་དྲན་ཡང་དྲན་བྱེད་པ་ཤེས་ཀྱི་
རེད། དེར་བརྟེན། ཁྱེད་ཚོ་དེར་ཕྱིར་ལོག་འདོད་ཀྱི་ཡོད། དེའི་སྐོར་ལ་བསམ་བློ་བཏང་
འདོད་སྐྱེ་རྒྱུ་རེད། དེ་ལྟར་བྱས་ཏེ་དེས་འགུལ་ཤུགས་བསྡུ་སྒྲུབ་བྱ་རྒྱུ་རེད། སེམས་པ་
རྟོགས་སད་ཡོད་ན་གང་ཡང་འཕྲོ་བརླག་འགྲོ་རྒྱུ་མ་རེད། དེས་ན་འགུལ་ཤུགས་དང་
བསམ་བློ་དེ་བཞད་བཅུག་ཐུབ་ཀྱི་ཨེ་རེད། དེའི་དོན་ནི་ནམ་ཡང་“འདི་འགྲིག་པ་རེད་
དང་ནོར་བ་རེད་”བརྗོད་མི་ཉན། དེ་བས་བསམ་བློ་དེའི་མཉམ་དུ་འཚོ་ནས་བསམ་བློ་དེ་
གོང་འཕེལ་འགྲོ་ཐུབ་པའི་ཚོར་བ་ཞིག་སྐྲུན་དང་། དེ་ནས་དེ་ཉིད་རང་ངོས་ནས་མེད་པ་
ཆགས་འགྲོ་རྒྱུ་རེད།
ང་ཚོས་དཀའ་རྙོག་དེ་ལ་ལྟ་སྟངས་མི་འདྲ་བའི་ཐོག་ནས་ལྟ་དགོས་ཀྱི་ཨེ་རེད། ང་
ཚོས་སེམས་ཀྱི་ཡོན་ཏན་གསར་པ་ཡོད་པའི་མི་རབས་ཤིག་བསྐྲུན་རྒྱུའི་སྐོར་བཤད་སྡོད་
ཡོད་རེད། དེ་ཇི་ལྟར་བྱེད་དགོས་རེད། གལ་ཏེ་ང་འདིར་དགེ་རྒན་ཞིག་ཡིན་ན་ངས་དེར་
དོ་ནན་བྱེད་ངེས། སློབ་གསོ་བ་ཡག་པོ་ཞིག་ཡིན་ན་སློབ་མ་ཚོར་ཤིང་སྡོང་དང༌། ནམ་
མཁའ། ལྷ་ཡུལ། རྒྱུག་ཆུ་སོགས་ལ་ལྟ་བའི་སེམས་པ་གསར་པ་ཞིག་དང༌། ཚོར་སྐྱེན་
གསར་པ་ཞིགཚོར་སྣང་གསར་པ་ཞིག་བསྐྲུན་ཏེ་རྣམ་ཤེས་རྙིང་པ་དེ་གསར་པར་བཅོས་
པ་མ་ཡིན་པར། རྣམ་ཤེས་གསར་པ་ཞིག་བསྐྲུན་རྒྱུར་གཙོ་འཛིན་བྱེད་ངེས་རེད། ངས་
འདས་པའི་དྲི་མ་མ་གོས་པའི་སེམས་པ་གསར་པ་གསར་རྐྱང་ཞིག་ཟེར་གྱི་ཡོད། དེས་
ན་གལ་ཏེ་དེ་ངའི་སེམས་འཁུར་ཡིན་ན། ངས་དེ་ཇི་ལྟར་འགོ་རྩོམ་དགོས།
ཆེས་ཐོག་མར་དེ་འདྲའི་སེམས་པ་གསར་པ་ཞིག་སྐྲུན་ཐུབ་ཀྱི་རེད་དམ་མ་རེད་ཟེར་
བ་དེ་ཡིན། འདས་པའི་སེམས་པའི་རྒྱུན་དེ་རྣམ་པ་གསར་པ་ཞིག་གི་ཐོག་ནས་བརྒྱུད་པ་
མིན་པར་དྲི་མས་མ་གོས་པའི་སེམས་པ་ཞིག་དགོས། དེ་སྲིད་ཀྱི་ཨེ་རེད། ཡང་ན་བཟོ་
བཅོས་བཏང་སྟེ་རྣམ་པ་གསར་པ་ཞིག་བཟོ་བ་ལ་ངེས་པར་དུ་འདས་པ་དེ་མུ་མཐུད་དེ་
ད་ལྟ་བར་བརྒྱུད་ནས་འགྲོ་དགོས་ཀྱི་རེད་དམ། འོན་ཀྱང་དེ་ནི་མི་རབས་གསར་པ་ཞིག་
སྐྲུན་མི་ཐུབ་པར་རྣམ་པ་གསར་པའི་ནང་མི་རབས་རྙིང་པ་བསྐྱར་ལོག་རྒྱབ་པ་རང་ཡིན།
ངས་བལྟས་ན་མི་རབས་གསར་པ་ཞིག་སྐྲུན་ཐུབ། ངས་དེ་རང་གི་སེམས་ལ་མྱོང་བ་
ཁོ་ན་མིན་པར་སློབ་ཕྲུག་རྣམས་ལ་ཇི་ལྟར་གླེང་དགོས་ཀྱི་རེད་ཅེས་འདྲི་ཡི་ཡོད།
གལ་ཏེ་ངས་རང་ཉིད་ལ་བརྟག་ཞིབ་ཀྱི་བརྒྱུད་ནས་གནས་དོན་ཞིག་མཐོང་ན། ངས་དེ་
སློབ་ཕྲུག་ཚོར་མ་བཤད་པར་ག་ལ་འཇོག དེ་ནི་ང་དང་གཞན་གྱི་དྲི་བ་ཞིག་མིན་པར་
ཐུན་མོང་གི་གནས་དོན་ཞིག་ཡིན་པ་གསལ་པོ་རེད། མ་རེད་དམ།
དེས་ན། ངས་དྲི་མ་ཅན་མིན་པའི་སེམས་ཤིག་ཇི་ལྟར་སྐྲུན་དགོས། ཁྱེད་ཅག་དང་
ང་ནི་གསར་སྐྱེས་མིན། ང་ཚོ་ནི་སྤྱི་ཚོགས་དང༌། ཧིན་རྡུའི་ལྟ་ཚུལ། སློབ་གསོ། ཁྱིམ་
ཚང༌། གསར་འགྱུར་སོགས་ཀྱིས་དྲི་མ་ཅན་བཟོས་ཚར་རེད། དེས་ན་ང་ཚོ་རུལ་
སུངས་དེ་ལས་ཇི་ལྟར་ཕྱིར་ཐོན་དགོས། ངས་དེ་ངའི་འཚོ་གནས་ཀྱི་ཆ་ཤས་ཤིག་ཡིན་
པས་དེ་དང་ལེན་བྱ་རྒྱུ་ཡིན་ཟེར་གྱི་འདུག་གམ། ངས་གང་བྱེད་དགོས་རེད། དཀའ་
ངལ་ནི་ང་ཚོའི་སེམས་པ་དྲི་མ་ཅན་ཆགས་པ་དེ་ཡིན། མི་རྒན་པ་ཚོ་ལ་དེའི་ཕྱི་རུ་ཐོན་
རྒྱུ་དེ་བས་ཀྱང་ཁག ། ཁྱེད་ཅག་དེ་ལ་ལྟོས་ན་གཞོན་གཞོན་རེད་ལ། དཀའ་ངལ་ནི་
སེམས་དྲི་མ་དང་བྲལ་བ་བྱ་རྒྱུ་དེ་ཡིན་པས། དེ་ཇི་ལྟར་བྱེད་དགོས། དེ་འབྱུང་ཐུབ་པ་
ཞིག་རེད་དམ་ཡང་ན་མི་ཐུབ་པ་ཞིག་རེད། དེ་འབྱུང་ཐུབ་མི་ཐུབ་དེ་ཇི་ལྟར་ཤེས་རྟོགས་
བྱེད་དགོས། ངའི་འདོད་པ་ནི་ཁྱེད་ཚོས་དེ་གཏིང་བྲུས་ཏེ་སྔོག་བཤེར་བྱེད་དགོས་རེད།
ཁྱེད་ཚོས་དོར་བ་ཞེས་པའི་ཚིག་དེའི་དོན་ཤེས་ཀྱི་ཨེ་ཡོད། འདས་པ་དོར་བ་དང་
ཧིན་རྡུ་བྱ་རྒྱུ་དོར་བ་ཞེས་པའི་དོན་གང་རེད། ཁྱེད་ཚོས་དེའི་དོར་བ་ཞེས་པའི་ཚིག་དེའི་
གོ་བ་གང་ལེན་གྱི་འདུག ད་བར་གང་ཡང་དོར་ཨེ་མྱོང༌། དོར་བ་ལ་དོར་བ་ཡང་དག་
དང་དོར་བ་རྫུན་པ་གཉིས་ཡོད། ཀུན་སློང་ཡོད་པའི་ཐོག་ནས་དོར་བ་དེ་ནི་དོར་བ་མིན།
གལ་ཏེ་ངས་རྒྱུ་དངོས་ཤིག་མང་བ་ཐོབ་པའི་ཆེད་རྒྱུ་དངོས་གང་ཞིག་དོར་ན་དེ་ནི་དོར་
བ་མིན། འོན་ཀྱང་ཀུན་སློང་མེད་པའི་དོར་བ་ཞིག་ཡོད། ངས་དོར་བའི་སྐབས་མ་འོངས
པར་ཅི་ཡོང་མ་ཤེས་པར་དོར་བ་ཡིན་ན། དེ་དོར་བ་ཡང་དག་དེ་ཡིན། ངས་ང་ཧིན་རྡུ་བྱ་
རྒྱུ་དང་ཚོགས་པ་དང་ཆོས་རྒྱུད་བྱེ་བྲག་པ་གང་གི་ཁོངས་སུ་གཏོགས་རྒྱུ་རྣམས་དོར་
ཏེ། དོར་བ་དེའི་དབང་གིས་ངས་རང་ཉིད་བདེ་འཇགས་གཏན་ནས་མེད་པར་བཟོ་ཡི་
ཡོད། ཁྱེད་ཚོས་དེ་འདྲའི་དོར་བ་ཤེས་ཀྱི་ཨེ་ཡོད། ཁྱེད་ཚོས་རྒྱུ་དངོས་ཅི་ཞིག་དོར་མྱོང་
ཨེ་ཡོད། ཁྱེད་ཚོས་མ་འོངས་པར་ཅི་ཡོང་མི་ཤེས་པར་འདས་པ་དེ་ལྟར་དོར་ཐུབ་ས་ཨེ་
རེད། གང་ཤེས་པ་དེ་དོར་ཐུབ་ས་རེད་དམ།
དགེ་རྒན། ངས་ཧིན་རྡུ་ཆོས་ལུགས་ལྟ་བུ་ཞིག་དོར་བའི་སྐབས། དེ་དང་ཆབས་ཅིག་
ཧིན་རྡུ་ཆོས་ལུགས་གང་ཡིན་ཤེས་རྟོགས་འབྱུང་གི་ཡོད།
ཀིཤ་ན་མུར་ཏི། ང་ཚོས་བགྲོ་གླེང་བྱེད་བཞིན་པ་དེ་ནི་སེམས་གསར་པ་ཞིག་བསྐྲུན་རྒྱུ
དང་། དེ་ཐུབ་མིན་གྱི་སྐོར་རེད། སེམས་དྲི་མ་ཅན་དེ་ནི་སེམས་གསར་པ་ཆགས་མི་
ཐུབ། དེས་ན་ང་ཚོས་དྲི་མ་དང་བྲལ་བ་བྱ་རྒྱུ་དང་དེ་འབྱུང་ཐུབ་མིན་གྱི་སྐོར་བཤད་
ཀྱི་ཡོད་རེད། དེ་དང་འབྲེལ་བའི་ཐོག་ནས་ངས་ཁྱེད་ཚོས་དོར་བ་ཞེས་པའི་གོ་བ་གང་
ལེན་གྱི་ཡོད་མེད་དྲིས་ཏེ་འགོ་བཙུགས་ཡིན། གང་ཡིན་ཞེ་ན་ངས་དོར་བ་དང་དེ་གཉིས་
འབྲེལ་བ་ཆེན་པོ་འདུག་བསམ་གྱི་འདུག དོར་བ་ནི་སེམས་གསར་པ་ཞིག་གིས་བྱེད་
དགོས། གལ་ཏེ་ངས་རྩ་བ་དང་ཀུན་སློང་མེད་པར་གཙང་མར་དོར་ན། དེ་དོར་བ་ངོ་མ་དེ་
ཡིན། དེས་ན་དེ་ཡོང་ཐུབ་ཀྱི་ཨེ་རེད། ཁྱེད་ཚོས་གཟིགས་དང་། གལ་ཏེ་ངས་ཆབ་སྲིད་
དང་། དཔལ་འབྱོར། སྤྱི་ཚོགས་འབྲེལ་ལམ། མངོན་འདོད། འདོད་རྔམ་སོགས་ཀྱིས་
ཁེངས་པའི་སྤྱི་ཚོགས་དེ་ཡོངས་སུ་མ་དོར་ན། སེམས་པ་གསར་པ་ཞིག་འཚོལ་སྐྲུན་
བྱ་རྒྱུ་དེ་མི་སྲིད། དེར་བརྟེན། ལས་གཞི་དང་པོ་དེ་ངས་གང་ཤེས་པ་རྣམས་དོར་རྒྱུ་དེ་
ཡིན། དེ་ཡོང་ཐུབ་རྒྱུ་ཨེ་རེད།
བཟི་སྨན་གྱིས་སེམས་གསར་པ་ཞིག་མི་སྐྲུན་ལ། འདས་པ་ཡོངས་རྫོགས་དོར་བ་
ལས་གཞན་གང་གིས་ཀྱང་དེ་སྐྲུན་མི་ཐུབ་པ་གསལ། དེ་ཡོང་ཐུབ་ཀྱི་ཨེ་རེད། ཁྱེད་
ཚོས་གང་བསམ་གྱི་འདུག གལ་ཏེ་ངས་དོར་བ་དེའི་དྲི་མ་དང་རྣམ་པ་དང་བྲོ་བ་རྣམས་
མྱོང་ཡོད་ན། ངས་དེ་སློབ་ཕྲུག་ཅིག་ལ་བརྒྱུད་སྤྲོད་ཇི་ལྟར་བྱེད་དགོས། ཁོང་གིས་
ཨང་རྩིས་དང༌། ས་ཁམས་རིག་པ་དང༌། ལོ་རྒྱུས་སོགས་གང་མང་ཤེས་དགོས།
འོན་ཀྱང་གང་ཤེས་པ་རྣམས་ལས་གནོང་འགྱོད་མེད་པའི་ཐོག་ནས་གྲོལ་དགོས།
དགེ་རྒན། རྒན་ལགས། ཚོར་བ་ཚང་མས་བསུན་གཙེས་ཅན་གྱི་ལྷག་འཕྲོ་ཞིག་འཇོག་
གི་ཡོད་ལ། དེས་རྙོག་འཛིང་འདྲ་མིན་དང་སེམས་ཀྱི་བྱ་བ་གཞན་མང་པོ་ཞིག་བཟོ་ཡི་
ཡོད། ཆོས་ལུགས་ཚང་མའི་སྲོལ་རྒྱུན་གྱི་ཐབས་ལམ་ལ་ཁྲིམས་དང་གཉེན་པོའི་སྒོ་
ནས་ཚོར་བ་དེ་དོར་གྱི་ཡོད། འོན་ཀྱང་ཁྱེད་ཀྱིས་གསུངས་པ་དེར་བལྟས་ན་ཚོར་བ་དེ་
དག་ཚོར་སྐྱེན་དུ་སོང་སྟེ། ཁྱེད་ཀྱིས་ཚོར་བ་དེ་དག་ཡོ་འཁྱོག་དང་འཕྲོ་ལྷག་མེད་པར་
མཐོང་གི་ཡོད་པར་འདྲ།
ཀིཤ་ན་མུར་ཏི། དེ་གལ་གནད་དེ་རེད། ཚོར་སྐྱེན་པོ་དང་ཚོར་བ་གཉིས་གནས་དོན་མི་
འདྲ་བ་གཉིས་ཡིན། བསམ་བློ་དང་། ཚོར་བ་དང༌། མྱོང་བ་རྣམས་ཀྱི་བྲན་གཡོག་ཏུ་
གྱུར་པའི་སེམས་དེ་ནི་ལྷག་འཕྲོའི་སེམས་ཡིན། དེས་ལྷག་འཕྲོ་དེར་བདེ་བར་རོལ་གྱི་
ཡོད། དེས་བདེ་སྣང་གི་འཇིག་རྟེན་འདིའི་སྐོར་བསམ་བློ་བཏང་སྟེ་བདེ་བར་རོལ་གྱི་ཡོད།
བསམ་བློ་རེ་རེས་རྟགས་རེ་བཞག་སྟེ་འགྲོ་ཡི་ཡོད་ལ། དེ་ནི་ལྷག་འཕྲོ་དེ་ཡིན། ཁྱེད་
ཀྱིས་བདེ་སྣང་གང་ཞིག་མྱོང་བའི་བསམ་བློ་རེ་རེས་རྟགས་རེ་འཇོག་གི་ཡོད། རྟགས་
དེས་ཚོར་སྐྱེན་པོ་མེད་པར་བཟོ་ཡི་ཡོད། དེས་སེམས་ཉོབ་པོ་བཟོ། ཁྲིམས་བཟོ། སྟངས་
འཛིན་བྱས་ཏེ་བཙན་གནོན་གྱིས་སེམས་དེ་བས་ཉོབ་ཏུ་བཏང་གི་ཡོད། ངས་ཚོར་སྐྱེན་པོ་
ནི་ཚོར་བ་མ་རེད་ཟེར་གྱི་ཡོད། ཚོར་སྐྱེན་པོ་ལ་རྟགས་དང་ལྷག་འཕྲོ་གང་ཡང་མེད། འོ་
ན་དྲི་བ་གང་རེད།
དགེ་རྒན། ཁྱེད་ཀྱིས་གསུངས་པའི་དོར་བ་དེ་ཚོར་བ་འགོག་སྡོམ་བྱེད་པའི་དོར་བ་དེ་དང་
ཁྱད་པར་ཡོད་དམ།
ཀིཤ་ན་མུར་ཏི། ཁྱེད་ཚོས་ཕ་གེ་མེ་ཏོག་དེ་ཚོ་དང་དེ་དག་གི་མཛེས་སྡུག་ལ་ཆ་ཚང་
བའི་ཚོར་སྐྱེན་པོའི་ཐོག་བལྟས་ཏེ། ཆུ་ཚོད་གཅིག་གི་རྗེས་ཡང་བསྐྱར་ལྟ་དུས་དེའི་ལྷག་
འཕྲོ་དང་དྲན་པ་མེད་པར་མེ་ཏོག་གསར་པ་མཐོང་ཐུབ་པ་ཞིག་ཇི་ལྟར་ལྟ་ཡི་ཡོད། གལ་
ཏེ་ཁྱེད་ཚོས་ཚོར་བའི་ཐོག་ནས་བལྟས་ན་ཚོར་བ་དེ་མེ་ཏོག་དང་དགའ་སྣང་དང་འབྲེལ་
ནས་འགྲོ་བས་དེ་ཡོང་མི་སྲིད། སྲོལ་རྒྱུན་གྱི་ཐབས་ལམ་ལ་དགའ་སྣང་ཅན་གང་ཡིན་
པ་དེ་འགོག་གི་ཡོད། གང་ཡིན་ཞེ་ན། དེ་འདྲའི་འབྲེལ་བ་དེས་དགའ་སྣང་གཞན་སློང་གི་
ཡོད་རེད། དེར་བརྟེན། མི་ལྟ་བའི་ཆེད་དུ་རང་གིས་རང་ལ་ཁྲིམས་བཟོ་ཡི་ཡོད། འོན་
ཀྱང་འབྲེལ་བ་དེ་གྲིས་གཅོད་པ་ལྟར་བྱས་ན་དོན་མེད་ཡིན། དེས་ན་ཧ་ཅང་ཡིད་དུ་འོང་
བའི་ཚོན་མདོག་དེ་ཚོར་ང་ཚོའི་སེམས་དང་མིག་གིས་ལྷག་འཕྲོ་གང་ཡང་མ་ལུས་པར་
ཇི་ལྟར་ལྟ་དགོས།
ངས་ཐབས་ལམ་གྱི་སྐོར་ལ་འདྲི་ཡི་མེད། དེ་འདྲའི་གནས་བབ་དེ་ཇི་ལྟར་འབྱུང་རྒྱུ་
རེད། དེ་མིན་ང་ཚོ་ཚོར་སྐྱེན་པོ་བྱེད་མི་ཐུབ། དེ་ནི་པར་བརྒྱབ་རྗེས་སྤྲིན་ཤོག་གསར་པ་
རང་ངོས་ནས་ཐོན་ཡོང་བའི་པར་ཆས་ཀྱི་སྤྱིན་ཤོག་དང་འདྲ། པར་གཅིག་བླངས་ཚར་
ནས་པར་རྗེས་མ་དེ་རྒྱག་དུས་སྤྱིན་ཤོག་གསར་པ་ཐོན་པ་དང་འདྲ། དེ་ནང་བཞིན་དུས་
རྟག་ཏུ་དགའ་སྣང་རེ་རེ་བཞིན་གཙང་མ་བཟོ་ཡི་ཡོད། དེ་འབྱུང་ཐུབ་ཀྱི་རེད་དམ། ཡང་
ན་ང་ཚོས་དངོས་ཡོད་བཞག་སྟེ་ཚིག་དང་རྩེད་མོ་རྩེ་སྡོད་ཀྱི་ཡོད་རེད།
སྐྱེན་པོ་དང་ཚོར་བ་ལྷག་འཕྲོ་གང་ཞིག་ཡིན་ཡང་དེས་སེམས་པ་ཉོབ་པོ་བཟོ་ཡི་
ཡོད་པའི་དངོས་ཡོད་དེ་ངས་གསལ་པོར་མཐོང་གི་འདུག ངས་དངོས་ཡོད་དེ་དོར་གྱི་
ཡོད། འོན་ཀྱང་ངས་མྱོང་བས་རྟགས་མ་བཞག་པར་མེ་ཏོག་ཆ་ཚང་བ་དང་ཧ་ཅང་
ཤུགས་དྲག་པོའི་ཐོག་ནས་མཐོང་ཐུབ་པར། ཁྱད་པར་བའི་ཚོར་སྐྱེན་པོ་གང་འདྲ་ཞིག་
བྱེད་དགོས་མིན་དེ་ཤེས་ཀྱི་མི་འདུག ངས་མཐོང་ཚུལ་ལ་ཚོར་བ་དང༌། མྱོང་ཚོར་དང༌།
བསམ་བློ་ཚང་མས་རྟགས་རེ་འཇོག་གི་ཡོད་པ་དང༌། སེམས་ལ་བཟོ་ལྟ་བཟོ་ཡི་ཡོད་པ་
དེ་ནི་འདོར་དུ་མེད་པའི་དངོས་ཡོད་ཅིག་རེད་འདུག་ལ། དེ་འདྲའི་རྟགས་དེ་ཚོས་སེམས་
གསར་པ་ཞིག་བསྐྲུན་མི་ཐུབ། ངས་རྟགས་ཡོད་པའི་སེམས་པ་དེ་ནི་འཆི་བ་དང་གཅིག་
པར་མཐོང་གི་འདུག དེར་བརྟེན་ངས་འཆི་བ་འགོག་གི་ཡོད། འོན་ཀྱང་ངས་གཞན་དེ་
ཤེས་ཀྱི་མེད། ངས་ཀྱང་སེམས་ཡག་པོ་དེ་མྱོང་བའི་ལྷག་འཕྲོ་མེད་པས་ཚོར་སྐྱེན་པོར་
མཐོང་གི་འདུག དེས་ཉམས་སུ་མྱོང་ཡང་མྱོང་བ་དེས་དེ་ལས་ལྷག་པའི་ཉམས་སུ་མྱོང་
རྒྱུ་དང༌། མཇུག་སྡོམ་བརྒྱབ་རྒྱུ་དང༌། འཆི་རྒྱུའི་རྟགས་འཇོག་གི་མ་རེད།
ངས་གཅིག་དེ་འགོག་གི་ཡོད། གཞན་དེ་ཤེས་ཀྱི་མེད་ན། ཤེས་པ་བཀག་ནས་མི་
ཤེས་པར་བསྒྱུར་རྒྱུ་དེ་ཇི་ལྟར་འབྱུང་རྒྱུ་རེད། མིས་ཇི་ལྟར་འགོག་གི་ཡོད། ཤུགས་
རྐྱེན་ཆེ་བའི་དོན་རྐྱེན་གྱི་སྐབས་སུ་མི་འགོག་པར་དོན་རྐྱེན་ཆུང་ཙག་གི་སྐབས་སུ་
འགོག་གི་ཡོད་རེད་དམ། ངའི་སྐྲ་གཞར་བའི་སྐབས་ལ་སུད་སི་ལ་ཕྱིན་པའི་སྐྱིད་སྣང་
དེ་དག་དྲན་དུས། ངས་འགོག་ཡོད་ཨེ་རེད། སུ་གཅིག་གིས་སྐྱིད་པོ་བཏང་བའི་དུས་
ཚོད་དྲན་རྒྱུ་དེ་དོར་གྱི་ཡོད་ཨེ་རེད། དེ་ལ་དོ་སྣང་སླེབས་ཏེ་དོར་མཁན་ཡོད་དམ། འདི་
ཤུགས་རྐྱེན་ཅན་དང་ཡ་མཚན་གྱི་ལྟད་མོ་དེ་འདྲ་མིན། སུ་གཅིག་གིས་དེའི་སྐོར་ཤེས་
ཀྱི་མེད། དེ་འདྲ་ཡིན་ཡང་དངོས་པོ་ཆུང་ཙག་དེ་ཚོ་མུ་མཐུད་ནས་ཆུང་ཙག་ཆུང་ཙག་
དོར་བ་དང༌། ཆུང་ཙག་ཆུང་ཙག་བསུབ་པ། ཆུང་ཙག་ཆུང་ཙག་ཕྱི་བདར་གཏང་རྒྱུ་དེ་
དོར་བ་ཆེན་པོ་གཅིག་ཡིན་པ་ཟད། གལ་གནད་ཆེན་པོ་རེད། སྐྱིད་སྣང་དང་སྡུག་སྣང་
གང་ཞིག་དྲན་པའི་བསམ་བློ་དེ་ཉིན་ལྟར་སྐར་ཆ་རེ་རེ་བཞིན་འཆར་དུས་དོར་དགོས་རྒྱུ་
གལ་གནད་ཆེན་པོ་ཡིན། ང་ཚོས་འདི་དགོས་དམིགས་ཤིག་གི་ཆེད་དུ་བྱེད་ཀྱི་མེད་ལ།
མི་ཤེས་པའི་གནས་ཁྱད་པར་བ་ཞིག་ལ་འཇུག་རྒྱུའི་ཆེད་དུ་ཡང་བྱེད་ཀྱི་མེད ཁྱེད་ཚོ་རྀ་
ཥི་ལུང་གཤོངས་འདིར་སྡོད། བྷོམ་བྷེ་དང་རཱོམ་གང་རུང་ལ་སྡོད་ཀྱི་ཡོད་པའི་བསམ་བློ་
ཐོངས་དང་དེས་འགལ་ཟླ་བཟོ་ཡི་རེད་ལ། སེམས་ཉོབ་པོ་བཟོ་བ་དང་ཁ་ཐོར་དུ་གཏང་རྒྱུ་
རེད། ཁྱེད་ཚོས་འདི་མཐོང་ཐུབ་ཀྱི་ཨེ་འདུག བསུབ་ཐུབ་ས་ཨེ་རེད། ཁྱེད་ཚོས་མི་ཤེས་
པའི་ནང་འཛུལ་འདོད་པའི་རྒྱུ་མཚན་མིན་པར། མུ་མཐུད་དེ་བསུབ་སྟེ་སྡོད་ཐུབ་ས་ཨེ་
རེད། ཁྱེད་ཚོས་ནམ་ཡང་མི་ཤེས་པ་དེ་གང་ཡིན་ཤེས་མི་ཐུབ། གང་ཡིན་ཞེ་ན་ཁྱེད་
ཚོས་མི་ཤེས་པ་དེ་ངོས་ཟིན་པའི་དུས་དེ་ཉིད་ལ། ཁྱེད་ཚོ་ཤེས་པའི་ནང་ཕྱིར་སླེབས་པ་
རེད།
ངོས་ཟིན་པའི་རྒྱུད་རིམ་དེ་ནི་ཤེས་བཞིན་པ་དེའི་རྒྱུད་རིམ་ཞིག་ཡིན། ངས་མི་ཤེས་
པ་དེ་གང་ཡིན་མི་ཤེས་ན། ངས་དེ་བསམ་བློ་ལ་འཆར་རེས་བཞིན་ཡལ་བར་བྱ་རྒྱུ་དེ་
གཅིག་པུ་བྱེད་ཐུབ་རྒྱུ་རེད།
མེ་ཏོག་ཕ་གེ་ལ་ལྟོས་དང༌། དེའི་མཛེས་སྡུག ནུས་པ། ཁྱད་པར་བའི་ཚོན་མདོག་
རྣམས་ལ་བལྟས་ཏེ་ཚོར་མྱོང་གྱིས་དང༌། དེ་ནས་གྲ་འགྲིག་པོ་མེད་པ་དང་མདོག་ངན་པ་
ཡོད་པའི་ཁྱེད་ཅག་སྡོད་སའི་ཁང་མིག་དེར་སོང་དང༌། ཁྱེད་ཚོ་ཁང་མིག་དེའི་ནང་སྡོད་
ཡོད་ཀྱང་མཛེས་སྡུག་གི་ཚོར་སྣང་ཞིག་སླེབས་ཏེ། མེ་ཏོག་དེའི་སྐོར་ལ་བསམ་བློ་འཁོར་
འགོ་བཙུག་རྒྱུ་རེད་ལ། བསམ་བློ་དེ་འཁོར་རེས་བཞིན་ཁྱེད་ཚོས་དེ་དྲན་པར་འཛིན་གྱི་
ཡོད། དེ་ནས་ཡང་དྲན་པ་ནས་ཡལ་འགྲོ་ཡི་ཡོད། དེས་ན། ཁྱེད་ཚོས་གཞི་གཏིང་གང་
ནས་ཡལ་བར་བྱེད་ཀྱི་ཡོད། ཁྱེད་ཚོས་གཞི་གཏིང་གང་ནས་མེ་ཏོག་དེ་དང༌། ཁྱེད་
ཚོའི་ཆུང་མ། ལྷ། དཔལ་འབྱོར་གྱི་མི་ཚེ་བཅས་དོར་གྱི་ཡོད། འཇིགས་རུང་གི་སྤྱི་ཚོགས་
མདོག་ཉེས་འདིའི་ནང་རང་གི་ཆུང་མ་དང་ཕྲུ་གུ་ཚོའི་མཉམ་དུ་འཚོ་སྡོད་བྱ་རྒྱུ་རེད། མི་
ཚེ་ལས་ཕྱིར་ནུར་རྒྱག་ས་མེད། འོན་ཀྱང་ཁྱེད་ཚོས་བསམ་བློ་དང་། སྡུག་བསྔལ་དང་།
བདེ་བ་རྣམས་ཡོངས་རྫོགས་དོར་བའི་སྐབས། འབྲེལ་ལམ་དེ་མི་འདྲ་བ་ཞིག་ཆགས་
འགྲོ་རྒྱུ་རེད། དེར་བརྟེན། དོར་བ་ཕྱོགས་རེ་བ་དང་། རང་གི་འདོད་པ་རྣམས་བཞག མི་
འདོད་པ་རྣམས་དོར་རྒྱུ་དེ་འདྲ་མིན་པར། ངེས་པར་དུ་ཆ་ཚང་བའི་དོར་བ་ཞིག་དགོས།
དེས་ན་ཁྱེད་ཅག་གིས་གང་ཤེས་པ་དེ་སློབ་ཕྲུག་ཚོར་བརྒྱུད་སྤྲོད་ཇི་ལྟར་བྱ་རྒྱུ་ཡིན།
དགེ་རྒན། ཁྱེད་ཀྱིས་“ངས་ཁྱེད་ཚོ་ལ་གཅིག་སློབ་བཞིན་ཡོད།”ཅེས་མ་བརྗོད་པའི་
སྐབས་སུ་བསླབ་རྒྱུ་དང་སྦྱང་རྒྱུ་ལ་ངར་ཤུགས་ཡོང་རྒྱུ་རེད་གསུངས་སོང་། དེས་ན།
རྒྱུན་མཐུད་ནས་བསམ་བློའི་རྟགས་རྣམས་བསུབ་རྒྱུ་དེ་བསླབ་རྒྱུ་དང་སྦྱང་རྒྱུའི་ངར་
ཤུགས་དང་འབྲེལ་བ་གང་ཡོད་དམ།
ཀིཤ་ན་མུར་ཏི། ཡོད་དང་ཡོད། ངས་བསླབ་རྒྱུ་དང་སྦྱང་རྒྱུ་གཉིས་གཅིག་པ་མཐོང་གི་
འདུག འདིར་གང་འབྱུང་གི་འདུག ངས་ཁྱེད་ཚོ་ལ་སློབ་ཀྱི་མེད། ང་ཁྱེད་ཚོའི་དགེ་རྒན་
མིན་ལ་དབང་འཛིན་པ་ཡང་མིན། ངས་འཚོལ་ཞིབ་ཁོ་ན་བྱེད་ཀྱི་ཡོད་ལ། འཚོལ་ཞིབ་
བྱས་པ་དེ་ཁྱེད་ཅག་ལ་བཤད་ཀྱི་ཡོད། ཁྱེད་ཚོས་དེ་བླངས་ན་འགྲིག དོར་ན་ཡང་འགྲིག
སློབ་ཕྲུག་ཚོ་ལ་གནས་བབ་དེ་གཅིག་མཚུངས་རེད།
དགེ་རྒན། དེས་ན་དགེ་རྒན་གྱིས་གང་བྱེད་དགོས།
ཀིཤ་ན་མུར་ཏི། ཁྱེད་ཚོས་མུ་མཐུད་དེ་དོར་བའི་སྐབས་ཁོ་ནར་འཚོལ་རྟོགས་བྱེད་ཐུབ།
དེ་ལྟར་བྱས་མྱོང་ཨེ་ཡོད། དེ་ནི་ཁྱེད་ཚོ་ཉི་མའི་གོང་ལ་སྐར་མ་གཅིག་ཀྱང་གཉིད་ཁུག་
མི་ཐུབ་པ་དང་འདྲ།
དགེ་རྒན། རྒན་ལགས། དེ་ལ་ནུས་ཤུགས་དགོས་པ་མ་ཟད། དེས་ནུས་ཤུགས་མང་པོ་
ཞིག་ཕྱིར་གློད་ཀྱི་ཡོད།
ཀིཤ་ན་མུར་ཏི། འོན་ཀྱང་དང་པོར་ཁྱེད་ལ་དོར་བའི་ནུས་ཤུགས་དེ་དགོས་རེད།

ལྔ་བ། འགྲན་བསྡུར།
On Competition

ང་ཚོས་ང་ཚོ་དང་སློབ་ཕྲུག་ཚོའི་བར་ལ་འབྲེལ་ལམ་ཡག་པོ་བྱ་རྒྱུ་དང༌། འབྲེལ་
མོལ་དེའི་ནང་ལ་མཁའ་དབུགས་སམ་ཁོར་ཡུག་མི་འདྲ་བ་ཞིག་བསྐྲུན་ཏེ་སློབ་ཕྲུག་ཚོས་
སྦྱང་རྒྱུ་འགོ་འཛུགས་ཡོང་ཐབས་ལ་སྐད་ཆ་བཤད་སྡོད་ཡོད་པ་རེད། ངས་ཁྱེད་ཚོས་
སྣང་གཡེང་གི་བྱ་སྤྱོད་དེ་ཇི་ཙམ་གནོད་ཚབས་ཅན་ཡིན་པ་བཞིན་སྒམ་པོའི་རང་བཞིན་
དེ་ཡང་དེ་ལྟར་ཡིན་པའི་སྐོར་ལ་དོ་སྣང་བྱུང་ཡོད་མེད་མི་ཤེས། ང་ཚོར་དགོས་པ་དེ་ནི་སྐྱོ་
གདོང་དང་སྐྱོ་སེམས་ཀྱི་ཐོག་ནས་མངོན་པའི་སྒམ་ཚུགས་ཤིག་མིན་པར། ང་ཚོ་ཕན་ཚུན་
འབྲེལ་འདྲིས་དང་འབྲེལ་མོལ་བྱེད་དུས་གསལ་བའི་སྒམ་ཚུགས་ཤིག་ཡིན།
ངས་བལྟས་ན་དགེ་རྒན་དང་སློབ་ཕྲུག་བར་ང་དང་ཁྱེད་ཅག་ལྟ་བུའི་འབྲེལ་མོལ་
ཞིག་ཡོད་པའི་གནས་སྐབས་དེ་ཁོ་ནར་སྦྱོང་ཐུབ། དེའི་དོན་ནི་ང་ཁྱེད་ཚོའི་དགེ་རྒན་
ཡིན་ཟེར་བ་མ་རེད། “འབྲེལ་མོལ་”ཞེ་ན་ཁྱེད་ཚོས་ཤེས་གསལ་ལྟར། ངག་ཐོག་
གཅིག་པུར་མིན་པར་བསམ་བློའི་ཐོག་ནས་ཀྱང་ཕན་ཚུན་གླེང་མོལ་བྱ་རྒྱུ། འབྲེལ་
བ་བྱ་རྒྱུ། ཚོར་བ་བརྒྱུད་སྤེལ་བྱ་རྒྱུ། བརྗེ་ལེན་བྱ་རྒྱུ། དེ་བཞིན་གཏིང་ཟབ་པོ་དང་
ཞིབ་ཕྲའི་ཐོག་ནས་མྱོང་ཚོར་བྱ་རྒྱུ་དེ་ཡིན། ངས་བལྟས་ན་“འབྲེལ་མོལ”ཞེས་པའི་
ཚིག་དོན་དེ་དེ་དག་ཡིན། དེས་ན། དགེ་རྒན་དང་སློབ་ཕྲུག་གཉིས་ཀ་ལ་དེ་འདྲའི་
མཁའ་དབུགས་དང༌། མཉམ་འདུས་ཀྱི་ཚོར་བ། གནས་སྟངས་དང་གནས་རིམ་
ཆ་ཚང་ཡོད་པ་དེའི་ནང་ལ་སྦྱོང་པ་ཡོང་ཐུབ་ཀྱི་མ་རེད་དམ། ངས་བལྟས་ན་དེ་ནི་
སྦྱོང་པའི་གནས་བབ་གཅིག་པུ་དེ་ཡིན། དེ་མིན་ཁྱེད་ཅག་སྟེགས་བུ་ཞིག་གི་སྟེང་
ལ་བསྡད་དེ་གནས་ཚུལ་རྣམས་སློབ་ཕྲུག་ཚོའི་མགྲིན་པའི་ནང་ནས་མར་བླུག་པའི་
སྐབས་ལ་ཡོང་རྒྱུ་མ་རེད། དེས་ན་གཏམ་བཤད་པའི་མཉམ་དུ་གཅིག་པུ་མིན་པར་
ཤིང་སྡོང་དང༌། རང་བྱུང་ཁམས། འཛམ་གླིང༌། ཞོགས་དུས་སོགས་དང་མཉམ་
དུ་དེ་འདྲའི་སྦྱོང་ཐུབ་པའི་འབྲེལ་མོལ་གྱི་འདུ་ཤེས་ཤིག་བསྐྲུན་ཐུབ་ཀྱི་ཨེ་རེད།
དེ་རིང་ཞོགས་པར་ང་ཚོས་ཆེད་ལས་དགེ་རྒན་ཚོ་གཅིག་པུ་མིན་པར་འགྲོ་བ་མི་སྤྱི་
ཡིས་དོ་སྣང་བྱེད་དགོས་པའི་གནས་དོན་ཞིག་གི་ཐོག་ལ་བགྲོ་གླེང་བྱེད་དགོས་འདུག
གང་ཡིན་ཞེ་ན། ང་ཚོས་བགྲོ་གླེང་བྱ་རྒྱའི་བརྗོད་གཞི་དེ་མི་ཚེ་ལ་ཤིན་ཏུ་གལ་ཆེན་རེད།
རྒྱ་གར་གཅིག་པུར་མིན་པར་དེ་མིན་གྱི་རྒྱལ་ཁབ་ཡོངས་དང་སྤྱི་ཚོགས་འཕེལ་རྒྱས་
ཁྱོན་ཡོངས་དེ་འགྲན་བསྡུར་དང་། རྩེར་སོན། ལེགས་འགྲུབ་སོགས་ལ་བསྟུན་ནས་
ཡོད། རྩེ་ཕུད་སོན་འདོད་ནས་ལོག་ཇུས་འདིང་བ་དང༌། རང་ཉིད་མི་ཚང་མའི་གོང་ལ་
སླེབས་པའི་ཆེད། གཞན་གྱི་རྐང་འདྲེན་མཁན་གྱི་མངོན་འདོད་ཅན་དང་དྲག་ཤུལ་ཅན་གྱི་
མི་དག་ནི་གུས་བརྩི་ཞུ་ཡུལ་ལྟ་བུ་ཆགས་སྡོད་ཡོད། སློབ་གྲྭ་གཅིག་གི་འཛིན་གྲྭའི་ནང་
ཁོ་ན་མིན་པར་ཉིན་ལྟར་མི་ཚེའི་ནང་འགྲན་བསྡུར་བར་མེད་འབྱུང་གི་ཡོད། དྲུང་ཡིག་གི་
བསམ་པར་ཁོང་འགན་འཛིན་ཆགས་པར་བྱེད་དགོས་བསམ་པ་དང༌། འགན་འཛིན་
གྱིས་ཁོང་ངེས་སྟོན་པ་ཆགས་པར་བྱེད་དགོས་བསམ་པ་དང༌། ངེས་སྟོན་པས་ཁོང་
ཚོགས་གཙོ་ཆགས་པ་བྱེད་དགོས་བསམ་པ་སོགས་འབྱུང་གི་ཡོད། འདི་དེང་དུས་སྤྱི་
ཚོགས་འཕེལ་རྒྱས་ཀྱི་ནང་ལ་འཚོ་གནས་ཀྱི་ལམ་ལུགས་ཆགས་ཚར་རེད། ཁྱེད་ཚོས་
གང་ས་གང་ལ་མི་རྣམས་རྩེར་སོན་ཡོང་བར་འབད་ཀྱི་ཡོད་པ་མཐོང་གསལ་རེད་ལ།
དེ་འདྲའི་མི་དེ་དག་མ་མཐའ་ཡང་ཆབ་སྲིད་ལྟ་བུ་ཞིག་གི་ཐོག་ནས་གུས་བརྩི་ཞུ་ཡུལ་
ཆགས་སྡོད་ཡོད། སློབ་གྲྭའི་ནང་ལ་ཡང་བསམ་བློ་དེ་དང་གཅིག་མཚུངས་ཡོད་རེད།
ཁྱེད་ཚོས་སློབ་ཕྲུག་ཚོ་ལ་ཁྱེད་གཞན་ནང་བཞིན་ཡག་པོ་མི་འདུག རིག་པ་གྲུང་པོ་མི་
འདུག་ཟེར་གྱི་ཡོད། ཁྱེད་ཚོས་སློབ་ཕྲུག་ཚོ་བསམ་བློའི་གནས་རིམ་ངེས་ཅན་ཞིག་ལ་
སླེབས་པའི་ཆེད། ཁོང་ཚོ་ལ་ཁ་སྙན་བཤད། ཉེས་རྡུང་བཏང༌། འགྲན་བསྡུར་བྱ་རྒྱུ་དང་
རྩེར་སོན་འབྱུང་བར་སེམས་ཤུགས་སྤར་བ་སོགས་བྱེད་ཀྱི་ཡོད་རེད། ཁྱེད་ཚོ་གོ་མིང་ལ་
ཕྱག་མཆོད་བྱེད་མཁན་རེད།
དེར་བརྟེན། ཁྱེད་ཚོ་ལ་གཞི་རྩ་ནས་འགྲན་བསྡུར་དང་དྲག་ཤུལ་ཅན་གྱི་ལྷན་སྐྱེས་ཀྱི་
རང་གཤིས་ཤིག་ཡོད། འདི་ནི་དཔལ་འབྱོར་དང་སྤྱི་ཚོགས་ཀྱི་འཚོ་བའི་ནང་ཁོ་ནར་མིན་
པར་ཆོས་ལུགས་ཀྱི་འཚོ་བའི་ནང་ལ་ཡང་ཡོད། ང་ཚོའི་མི་ཚེའི་གནས་བབ་ཚང་མའི་
ནང་ལ་མཐོ་སར་འཛེགས་རྒྱུ་དང༌། འགྲན་བསྡུར་བྱ་རྒྱུ། གཤིབ་བསྡུར་བྱ་རྒྱུའི་བར་
མེད་ཀྱི་འཐབ་རྩོད་དེ་ཡོད། ཁྱེད་ཚོས་དྲག་པ་དང་ཞན་པའི་རྒྱབ་ལྗོངས་འདི་ལ་དོགས་
སློང་བྱས་མྱོང་ངམ། ཡང་ན། དེ་ཡིན་ཤག་ཤག་ཅིག་ལ་ངོས་ལེན་བྱས་ཏེ་རང་འཇགས་
བྱེད་ཀྱི་ཡོད་དམ།
འདིས་སློབ་སྦྱོང་ངོ་མ་དེ་འབྱུང་ཐུབ་རྒྱུ་རེད་དམ། འདི་མི་ཚེའི་རང་བཞིན་རེད་དམ།
རང་བཞིན་ཞེ་ན་གདོད་མའི་གོ་བ་ལེན་སྟངས་ཀྱི་ཚིག་དེ་མིན་པར། འདི་དཔལ་ཡོན་
ཅན་གྱི་མི་ཚེ་ཞིག་ཨེ་རེད། ཁྱེད་ཚོས་སོ་སོའི་ཕྲུ་གུ་ཚོ་འདི་ལྟར་འཚར་བཅུག་རྒྱུ་
ཡིན་ནམ། འཚོ་གནས་བྱེད་སྟངས་འདི་ཏག་ཏག་རེད་བསམ་གྱི་འདུག་གམ། ངས་འདི་
དང་ལེན་ཞུས་པའི་ལམ་ལུགས་དེ་ཡིན་པར་ཤེས་ཀྱི་ཡོད། འོན་ཀྱང་འདི་ཐབས་ལམ་
ཚད་ལྡན་ཞིག་རེད་དམ། ཐོག་མར་འགྲན་བསྡུར་དང་གཤིབ་བསྡུར་འདིས་སེམས་ལ
ཤུགས་རྐྱེན་གང་སྤྲོད་ཀྱི་འདུག ང་ཚོས་དེ་བརྟག་དཔྱད་བྱ། ཁྱེད་ཚོས་མཁྱེན་གསལ་
ལྟར། འགྲན་བསྡུར་བྱ་རྒྱུ་དང༌། དམིགས་ཡུལ་འཛིན་རྒྱུ། ལེགས་འགྲུབ་ཡོང་རྒྱུ་
རྣམས་ནི་ང་ཚོའི་མི་ཚེའི་རིམ་པ་དང་གནས་སྐབས་ཚང་མའི་ནང་ལ་བསྐྲུན་ཡོད་པའི་
ལམ་ལུགས་དེ་རེད། འདི་ནི་འགྲོ་བ་མིའི་འཚོ་གནས་ཀྱི་ཆ་ཚང་བའི་སྒྲོམ་གཞི་དེ་ཡིན།
ཁྱེད་ཚོས་གྱང་ངོས་ལ་རི་མོ་ཁག་གཉིས་མཐོང་སྐབས། ཁྱེད་ཚོའི་ལྟ་སྟངས་ལ། གལ་
ཏེ་རི་མོ་མཁན་དེའི་མིང་དེ་གྲགས་ཅན་ཞིག་ཡིན་ན། ཁོང་གིས་གང་འབྲི་ཡང་ཁྱད་དུ་
འཕགས་པར་མཐོང་གི་ཡོད། འོན་ཀྱང་རི་མོ་མཁན་དེའི་མིང་གྲགས་ཅན་མིན་ན་ཁོང་གི་
རི་མོ་དེ་ཞན་པར་མཐོང་གི་ཡོད། འདི་རྒྱུན་དུ་འབྱུང་གི་ཡོད། དེ་འགྲིག་པ་རེད་དམ། ལྟ་
སྟངས་དེས་གོ་རྟོགས་སྐྱེད་ཀྱི་རེད་དམ། དེས་ང་ཚོ་ལ་བསླབ་རྒྱུའི་ཕན་ཐོགས་ཀྱི་རེད་
དམ། ལེགས་ཉེས་འབྱེད་པའི་ནུས་པ་དགོས་ཀྱི་མ་རེད་ཟེར་གྱི་མེད། འོན་ཀྱང་། གཤིབ་
བསྡུར་གྱིས་སེམས་ལ་ཤེས་རྟོགས་ཡོང་བ་དང་སློབ་པར་ཕན་ཐོགས་བྱེད་ཀྱི་རེད་དམ།
གཤིབ་བསྡུར་དེ་ང་ཚོས་སློབ་པའི་སེམས་ཀྱི་གནས་བབ་གཅིག་རེད་དམ།
གལ་ཏེ་ཁྱེད་ཚོ་དང་སློབ་ཕྲུག་གཉིས་ཀ་ལ་འགྲན་བསྡུར་དང་གཤིབ་བསྡུར་བྱེད་པའི་
གཤིས་སྤྱོད་དེ་ཡོད་ན། ཁྱེད་ཚོས་སློབ་ཕྲུག་ཚོར་རོགས་ཇི་ལྟར་བྱ་རྒྱུ་ཡིན།
ང་ཚོས་འདི་ཧ་ཅང་ལས་སླ་པོ་བཟོ་ཆོགའགྲན་བསྡུར་འདིས་སེམས་ལ་ཤུགས་རྐྱེན་གང་
སྤྲད་རྒྱུ་རེད། རྒྱུན་དུ་འགྲན་བསྡུར་བྱེད་མཁན་དང༌། ལེགས་འགྲུབ་ལ་བརྩོན་མཁན།
ལེགས་འགྲུབ་ལ་ཕྱག་མཆོད་བྱེད་མཁན་གྱི་སེམས་དེ་ལ་གང་འབྱུང་གི་ཡོད།
དགེ་རྒན། དེས་ཁོ་རང་ཐང་ཆད་བཅུག་གི་ཡོད།
ཀིཤ་ན་མུར་ཏི། ཁྱེད་ཀྱིས་ད་དུང་ཤུགས་རྐྱེན་དང་མཇུག་འབྲས་ལ་ལྟ་བཞིན་འདུག འོན་
ཀྱང་ཁྱེད་ཀྱི་སེམས་རང་ལ་ལྟ་ཡི་མི་འདུག དེ་བྱེད་མཁན་གྱི་འགུལ་སྐྱོད་རང་བཞིན་དུ་
ཡོད་པ་དང༌། འགྲན་བསྡུར་གྱི་གནས་བབ་ལ་ཡོད་པའི་སེམས་དེ་ཉིད་ཀྱི་རང་བཞིན
ལ་ལྟ་ཡི་མི་འདུག དེས་ན། འདི་དག་བྱེད་མཁན་གྱི་སེམས་དེ་ཉིད་ཀྱི་རང་བཞིན་ལ་ལྟ་
རོགས།
དགེ་རྒན། གལ་ཏེ་སེམས་ཀྱིས་ལེགས་འགྲུབ་དེ་གྲུབ་འབྲས་ལ་བལྟས་ཏེ་ཚད་འཇལ་ན།
གྲུབ་འབྲས་མི་སོན་པའི་སྐབས་སུ་སུན་སྣང་སྐྱེ་རྒྱུ་རེད།
ཀིཤ་ན་མུར་ཏི། ཁྱེད་ཀྱིས་ད་དུང་མཇུག་འབྲས་ལ་བསམ་བློ་བཏང་སྡོད་འདུག ངས་
སེམས་ལ་གཅུན་འདོད་ཀྱི་ཡོད་པ་རེད། འདྲ་མཚུངས་ནི་ཕལ་ཆེར་ཐང་ཆད་རོགས་ཡིན།
བེ་ཤིང་གི་ས་བོན་ཞིག་ནམ་ཡང་ཐང་ཤིང་ལ་འགྱུར་མི་སྲིད། ཁྱེད་ཀྱིས་“ངས་ང་རང་ས་
བོན་གང་ཡིན་ཤེས་ཀྱི་མེད། འོན་ཀྱང་ང་ཐང་ཤིང་ངམ། སྐྱ་རུའི་སྡོང་པོའམ། བེ་ཤིང་ལ་
འགྱུར་འདོད་”ཟེར་གྱི་ཡོད་པ་རེད། ང་ཚོས་ས་བོན་ནམ་སེམས་རང་གི་གནས་བབ་དེ་མི་
ཤེས་པར། དེ་གང་ཆགས་དགོས་མིན་ལ་སེམས་ཁུར་བྱེད་སྡོད་ཡོད།
དེས་ན་ང་ཚོས་བཤད་མི་སྡོད་པར་གནས་དོན་དེ་ལ་མྱོང་བ་བྱེད་དགོས། ང་ཚོས་
འགྲན་བསྡུར་བྱེད་ཀྱི་ཡོད་པ་རེད། རྩེར་སོན་ལ་མཆོད་པ་བྱེད་ཀྱི་ཡོད། གང་ཡིན་ཞེ་ན།
གལ་ཏེ་འགྲན་བསྡུར་མ་བྱས་ན་ང་ཚོ་མདུན་སྐྱོད་བྱེད་ཐུབ་ཀྱི་མ་རེད་བསམ་གྱི་ཡོད། དེ་
ནི་འཆར་སྣང་གི་ལན་འདེབས་ཙམ་ལས་དོན་ངོ་མའི་དངོས་བདེན་ཞིག་མིན། ཁྱེད་ཀྱིས་
གང་འབྱུང་མིན་ཤེས་ཀྱི་མེད། ཁྱེད་ཀྱིས་ཁྱེད་རང་གང་ཡིན་མིན་ལྟ་བའི་དུས། གང་ཡིན་
ཡང་མིན་ཡང་རུང་། དེ་ནས་ཁྱེད་ཀྱིས་བསླབ་རྒྱུ་འགོ་བཙུག་རྒྱུ་རེད། ཆུ་ནི་རྒྱུག་ཆུའི་
ནང་ཡོད་ཀྱང་རུང་། ཧུབ་གང་གི་ཆུ་ཡིན་ཡང་རུང༌། གནས་སྟངས་གང་འདྲ་ཞིག་ཡིན་
ཡང་ཆུའི་ངོ་བོ་རང་ལ་གནས། ད་ལྟའི་དུས་འདིར་ང་ཚོ་ལ་སློབ་སའི་རྨང་གཞི་མེད་པ་
རེད། ང་ཚོས་བྱེད་བཞིན་པ་དེ་ནི་སྣོན་པ་རྒྱག་པ་ཙམ་ཡིན། སྣོན་པའི་རྒྱུད་རིམ་དེ་ལ་ང་
ཚོས་སློབ་པ་ཟེར་གྱི་ཡོད་རེད། དེ་སློབ་པ་མ་རེད།
གཤིབ་བསྡུར་བྱས་ན་དོན་མེད་ཡིན་པ་ཤེས་ཏེ་གཤིབ་བསྡུར་མི་བྱེད་པའི་གནས་
བབ་ལ་ཡོད་པའི་སེམས་པ་དེ་ཁོ་ནས་རྨང་གཞི་ཞིག་བཙུགས་ཏེ། དེ་ལས་ཚིག་དོན་ངོ་
མ་ཤེས་པའི་ཐོག་ནས་བསླབ་རྒྱུའི་འགོ་བཙུགས་ཐུབ།
གལ་ཏེ་སྣང་གཡེང་དང་ཞེ་འདོད་མེད་པའི་རྨང་གཞི་ཞིག་ཡོད་ན། དེ་ནི་རྨང་གཞི་
བརྟན་པོ་ཞིག་ཡིན་པས། དེའི་སྟེང་ལ་ཁྱེད་ཀྱིས་(ཁང་པ)འཛུགས་སྐྲུན་བྱེད་ཆོག ཁང་
པ་དེ་སློབ་པའི་སྒྲོམ་གཞི་ཡིན་པས། བསླབ་རྒྱུ་དེར་ལག་ལེན་ཡོད་ལ་སྟབས་བསྟུན་
གཏན་ནས་མེད། དེར་བརྟེན། ནམ་ཡང་འཇིགས་སྣང་དང་སུན་སྣང་གི་ཚོར་བ་མི་འབྱུང༌།
ཁྱེད་ཚོས་སློབ་ཕྲུག་ཚོ་ལ་དེ་ལྟར་སློབ་པར་རོགས་བྱེད་ཐུབ་ས་ཨེ་རེད། སློབ་ཕྲུག་
ཚོས་སློབ་པ་ལ་ཁྱེད་ཚོས་ངེས་པར་དུ་སྣོན་པའི་རྒྱུད་རིམ་དང་སློབ་པ་གཉིས་ཀྱིས་ཁྱད་
པར་གསལ་པོར་ཕྱེ་དགོས། དེ་ནས་ཁྱེད་ཚོས་འཕྲུལ་ཆ་མ་ཡིན་པའི་འགྲོ་བ་མི་ཚད་ལྡན་
ཞིག་སྐྲུན་གྱི་ཡོད། གལ་ཏེ་ཁྱེད་ཚོས་དེ་མཐོང་གི་མེད་ན། སློབ་ཕྲུག་ཚོར་རོགས་ཇི་ལྟར་
བྱ་རྒྱུ་ཡིན། ཁྱེད་ཚོས་འཕྱག་ཐེངས་གཅིག་ལ་འགྲན་བསྡུར་ཆ་ཚང་མེད་པར་བཟོ་ཐུབ་
ཀྱི་ཨེ་ཡོད། དེའི་དོན་ནི། ཁྱེད་ཚོས་སྤྱི་ཚོགས་ཀྱི་སྒྲོམ་གཞི་ཞེས་པ་དེ་མེད་པར་བཟོ་
ཨེ་ཐུབ་ཟེར་གྱི་ཡོད། ཁྱེད་ཚོ་དགེ་རྒན་རེད་ལ། མི་རབས་གསར་པ་ཞིག་ཁྱེད་ཚོའི་ལག་
པར་སླེབས་ཀྱི་ཡོད། ཁོང་ཚོ་ལམ་ཁ་དེ་རང་ལ་མུ་མཐུད་དེ་ཞུགས་བཅུག་འདོད་འདུག་
གམ། གལ་ཏེ་ཁྱེད་ཚོས་ང་ཚོ་འཚར་ལོངས་བྱེད་སའི་སྤྱི་ཚོགས་འདི་རུལ་སུངས་ཤིག་
ཡིན་པ་ཚོར་གྱི་ཡོད་ན། ཕྲུ་གུ་ཚོར་འགྲན་བསྡུར་གྱི་འཇིགས་ཉེན་དེ་མེད་པའི་སེམས་ཀྱི་
རྒྱུ་ཆ་གསར་པ་ཞིག་བསྐྲུན་པ་ལ་རོགས་པ་ཇི་ལྟར་བྱ་རྒྱུ་ཡིན། སྤྱི་ཚོགས་ཀྱིས་ཕྲུ་གུ་
ཚོ་དིམ་མ་འཇུག་པ་དང་གྱུར་མིད་མ་བཏང་བའི་ཆེད། ཁྱེད་ཚོས་ཉིན་མ་ཉིན་མར་ཐབས་
ཤེས་གང་དང་གང་བྱ་རྒྱུ་ཡིན། ཁོང་ཚོར་རོགས་བྱེད་པའི་ཆེད་ཐབས་ཤེས་རིམ་པ་གང་
བྱ་རྒྱུ་ཡིན།
དགེ་རྒན། ཕྲུ་གུ་ཚོ་རྒྱས་སྤྲོས་ཀྱི་ཐོག་ནས་འཚར་ལོངས་བྱེད་བཅུག་མི་ཉན།
ཀིཤ་ན་མུར་ཏི། རྒྱས་སྤྲོས་བྱས་ན་སྐྱོན་གང་ཡོད། ཁོང་ཚོས་གོས་གཙང་མ་གྱོན་གྱི་ཡོད་
རྒྱུ་རེད། ཞབས་སྟེགས་སྒང་ལ་སྡོད་ཀྱི་ཡོད་རྒྱུ་རེད། ཟས་ཞིམ་པོ་ཟ་ཡི་ཡོད་རྒྱུ་རེད། ང་
ལ་ལྟོས་ན་དེ་རྒྱས་སྤྲོས་རེད། ཁྱེད་ཚོར་ལྟོས་ན་མ་རེད། འདི་དང་རྒྱས་སྤྲོས་གཉིས་འབྲེལ་
བ་ཡོད། ཁྱེད་ཀྱིས་ཁྲིམས་དེ་རྒྱས་སྤྲོས་ཀྱི་དཔེ་ལ་འགོད་ཀྱི་འདུགཕྲུ་གུ་ཚོར་བདུན་ཕྲག་
རེ་ལ་ཐེངས་རེ་ཙམ་མིན་པར་རྒྱུན་དུ་དེའི་སྐོར་ལ་བཤད་དགོས། གང་ཡིན་ཞེ་ན་ཁོང་ཚོ་
འགྲན་བསྡུར་བྱ་རྒྱུ་ལ་ངན་ལོབས་ཚར་ཡོད། དེས་ན། ཕྲུ་གུ་ཚོ་འགྲན་བསྡུར་གྱི་འཁོར་
ལོ་ངན་པ་དེའི་ནང་མ་ཚུད་པའི་ཆེད། ཁྱེད་ཚོས་ཁོང་ཚོར་རོགས་ཇི་ལྟར་བྱ་རྒྱུ་ཡིན།
དགེ་རྒན། ཁོང་ཚོ་ལ་འཇིགས་སྣང་མི་དགོས་པ་དང་སྒེར་སོ་སོ་ནས་མི་ཁྱད་པར་བ་རེ་
ཡིན་པས། ཞབས་འདེབས་ཞུ་ཐུབ་པ་དེ་ཤེས་བཅུག་དགོས།
ཀིཤ་མུར་ཏི། གལ་ཏེ་མི་སྒེར་ཞིག་གིས་ཁོང་ཁྱད་པར་བ་ཞིག་ཡིན་པ་ཤེས་པ་དང༌། ཁྱད་
པར་བ་ཡིན་དང་མ་ཡིན་ཁོ་རང་འདྲ་བ་གཞན་སུ་གང་མེད་པ་ཡིན་ན། ཁོང་དོན་ངོ་མར་
ཁྱད་པར་བ་རེད་དམ། ཁོང་རང་གི་ཕ་མའི་ཕྱོགས་ལྷུང་གི་བསམ་བློ་ཚང་མ་དང་མཉམ་
དུ་སླེབས་ཡོད་པ་རེད། ཕྲུ་གུ་སྐྱོ་བོ་དེ་ལ་ཁྱད་པར་བའི་རང་བཞིན་དེ་ག་བར་འདུག ཁྱེད་
ཀྱིས་ཁོང་གི་བཅིངས་སྒྲིབ་རྣམས་མེད་པ་བཟོ་དགོས། དེ་བྱེད་ཨེ་ཐུབ། ཁྱེད་དགེ་རྒན་
ཡིན་པའི་ཆ་ནས་དེ་བྱ་རྒྱུ་དེ་ཁྱེད་ཀྱི་བྱ་བ་མ་ཡིན་ནམ། དེ་ཁྱེད་ཀྱི་འགན་འཁྲི་རེད། ཁྱེད་
ཀྱིས་དེ་ཤེས་པར་བྱེད་དགོས། དེ་བདེན་པ་ཡིན་པ་ཤེས་དགོས། མ་ཟད་ཁྱེད་རང་གིས་དེ་
ཚོར་བ་བྱས་ན་དེ་བརྒྱུད་སྤེལ་བྱེད་ཐུབ། འོན་ཀྱང་ཕྲུ་གུས་དེ་གལ་གནད་ཆེན་པོ་ཡིན་
པར་ཚོར་གྱི་མེད་སྲིད།དེས་ན། ཕྲུ་གུས་སློབ་པའི་ཆེད་ཁོང་དང་འབྲེལ་མོལ་ཇི་ལྟར་བྱ་རྒྱུ་
ཡིན། ཁོང་ལ་འགྲན་བསྡུར་གྱི་བསམ་བློ་མེད་པར་སློབ་ཐུབ་པའི་སློབ་ཁྲིད་ཇི་ལྟར་བྱ་རྒྱུ་
ཡིན། རོགས་ཇི་ལྟར་བྱ་རྒྱུ་ཡིན།
དགེ་རྒན། ངའི་སེམས་ལ་ཚོར་བ་དེ་ཡོད་ན་མ་གཏོགས། ངས་ཕྲུ་གུའི་ཐོག་ལ་ཚོར་བ་དེ་
སྐྱེ་ཐུབ་ཀྱི་མི་འདུག ཚོར་བ་དེ་ང་རང་གི་སེམས་ལ་མེད་ན། ངས་ཕྲུ་གུ་དེ་སྔོན་ནས་འཕྲོ་
བརླག་བཏང་ཚར་འདུག་བསམ་པའི་ཚོར་སྣང་འབྱུང་གི་འདུག
ཀིཤ་ན་མུར་ཏི། ངས་ཁྱེད་ལ་བཤད་ཆོག གནས་དོན་ཚང་མར་སློབ་གསོ་རེ་ཡོད། ཁྱེད་
རང་ཉིད་ཀྱིས་འགྲན་བསྡུར་བྱེད་ཀྱི་ཡོད་པར་བརྟེན་ཁྱེད་ཀྱིས་དེ་ཚོར་གྱི་མེད། ཁྱེད་ཀྱིས་
སྒོར་མོ་དང༌། གོ་གནས་དང་། ཆེ་མཐོང་གི་ཆེད་དུ་འགྲན་བསྡུར་བྱེད་ཀྱི་མེད་དམ། འདིའི་
ཐོག་ལ་ཚོར་བ་ཤུགས་དྲག་པོར་མ་སྐྱེ་བར་དུ་ཁྱེད་ཀྱིས་གང་བྱ་རྒྱུ་ཡིན། ཆ་ཚང་བར་མ་
ཤེས་བར་དུ་སྒུག་སྡོད་ས་མེད། དེས་ན་གང་བྱ་རྒྱུ་ཡིན། སློབ་ཕྲུག་ཚོར་ཨང་ཀི་སྤྲོད་མི་
ཉན།འོན་ཀྱང་ཁོང་ཚོས་སྤྲོད་ལམ་ཇི་ལྟར་འཁྱེར་གྱི་ཡོད་མེད་དང་། ཇི་ལྟར་སློབ་ཀྱི་ཡོད་
མེད།ཤེས་ཚད་ག་བར་སླེབས་ཡོད་མེད་སོགས་ལྟ་བའི་ཆེད་ཟིན་ཐོ་ཞིག་ཉར་དགོས། འོན་
ཀྱང་ཉེས་རྡུང་གཏང་རྒྱུ་མེད་ལ། འགྲན་བསྡུར་བྱེད་པར་རོགས་བྱེད་མི་ཉན།
ད་ང་ཚོ་ད་སྔོན་བགྲོ་གླེང་བྱས་པ་དེར་འགྲོ། འགྲན་བསྡུར་གྱི་བསམ་བློ་དེ་མེད་པ་
ཆགས་སྐབས་སློབ་པ་དངོས་དེ་འབྱུང་། འགྲན་བསྡུར་གྱི་བསམ་བློ་དེ་ནི་སྣོན་པའི་
རྒྱུད་རིམ་ཙམ་ཡིན་པས། དེ་གཏན་ནས་སློབ་པ་མིན། ང་ཚོས་ཕྲུ་གུ་ཚོས་སློབ་རོགས
བྱས་ན་བསམ་པ་ལས་འཕྲུལ་ཆས་ནང་བཞིན་ཤེས་བྱ་སྣོན་པ་རྒྱག་ཙམ་དེ་འདོད་ཀྱི་
མེད། ཕྲུ་གུ་ཚོར་གཞི་རྟེན་དང་རྩ་བ་ནས་སློབ་པའི་རོགས་བྱེད་པ་ལ། ཁོང་ཚོས་ངེས་
པར་དུ་འགྲན་བསྡུར་བྱ་རྒྱུ་དང་དེའི་འཁྲི་ཐག་དང་བཅས་པ་ཚང་མ་དོར་དགོས། དེ་བྱ་
རྒྱུའི་ཐབས་ལམ་གཅིག་ནི་འགྲན་བསྡུར་མ་བྱས་ན་ཇི་ལྟར་ཡོད་པའི་དངོས་ཡོད་དེ་ཤེས་
དགོས། དེས་ན་ཁྱེད་ཚོས་ཕྲུ་གུ་ཚོ་འགྲན་བསྡུར་ཅན་མི་ཡོང་པའི་རོགས་ཇི་ལྟར་བྱ་རྒྱུ་
ཡིན།
དགེ་རྒན། ངས་ཨང་རྩིས་སློབ་ཁྲིད་བྱེད་དུས་བྲོ་བ་ཆེན་པོ་ཡོང་བའི་ཆེད་དུ་བརྗོད་བྱའི་
གལ་གནད་དེ་ངོ་སྤྲོད་བྱེད་ཐབས་ལ་བསམ་བློ་བཏང་གི་ཡོད། འདི་འདྲ་ངོ་སྤྲོད་བྱེད་དུས་
འབྲེལ་ལམ་གྱི་གནས་དོན་མང་པོ་ཞིག་འབྱུང་གི་ཡོད། དེ་ང་ཚོས་བཤད་སྤེལ་ཇི་ལྟར་
བྱེད་ཀྱི་ཡོད་རེད། དེ་ནི་རྒྱ་ཆེན་པོ་རེད། དེར་བརྟེན་ང་ཚོས་དེ་ཆ་ཕྱེས་ཏེ་མ་གཏོགས་
བཤད་མི་ཐུབ།
ཀིཤ་ན་མུར་ཏི། ཁྱེད་གནད་འགག་དེར་བབས་ཀྱི་མི་འདུག ངས་“ཁྱེད་ཀྱིས་གང་བྱ་
རྒྱུ་ཡིན།”ཟེར་དུས་ལག་བསྟར་བྱ་རྒྱུའི་སྐད་ཆ་གཅིག་པུ་མིན་པར་ཚོར་སྣང་གི་སྐོར་
ལ་ཡང་བཤད་ཀྱི་རེད། ཚོར་སྣང་དང་ལག་བསྟར་གཉིས་ནི་ཐ་དད་གཉིས་མིན། ངས་
འགྲན་བསྡུར་ནི་འཛིན་ཁང་ནང་ཙམ་མིན་པར་མི་ཚེ་གང་ཚང་ལ་གཏོར་བཤིག་ཅན་
ཞིག་ཡིན་པ་ཧ་ཅང་གསལ་པོར་མཐོང་གི་འདུགའདི་ལ་ཕྲུ་གུ་ཆུང་ཆུང་ཞིག་ཡོད་པ་ཆ་
བཞག ངས་ཁོང་ལ་ཤེས་རྟོགས་ཡོང་བར་རོགས་བྱེད་འདོད་ཡོད། དེས་ན་ངས་ཇི་ལྟར་
བྱེད་དགོས། ངས་ཁོང་ལ་སྐད་ཆ་བཤད་དེ་“མི་ཚེ་ནང་ལ་གང་འབྱུང་གི་འདུག་ལྟོས་
དང༌། སྡུག་བསྔལ་འདི་འདྲ་ཡོད་རེད། འཁྲུག་རྩོད་འདི་འདྲ་འབྱུང་གི་ཡོད།”ཅེས་བཤད་
ཆོག་གི་རེད། ཁོང་གིས་རྙོག་དྲ་མི་བཤད་པ་དང་ཡ་ལན་གྱི་བསམ་པ་མི་སྐྱེ་བར་བྱས་
ཏེ་སྐད་ཆ་བཤད་དགོས། པར་རིས་དེ་ལ་ལྟོས། ས་ཁྲ་ནང་ལ་ལོ་ཌོན་ནམ་བྷོམ་བྷེ་ལ་ལྟ་
བ་བཞིན་གསལ་པོར་ལྟོས། དེ་ནས་སློབ་ཕྲུག་ལ་ཧ་ཅང་གསལ་པོ་མཐོང་བའི་རོགས་
བྱེད་དགོས། དེ་ལས་ཀ་དང་པོ་དེ་རེད། ཁོང་ལ་ཚོར་སྣང་དེའི་གལ་གནད་བཤད་དགོས།
སླུ་བ་དང་ཤུགས་རྐྱེན་སྤྲད་རྒྱུའི་འབད་བརྩོན་མ་བྱེད། ཉེས་འཛུགས་དང༌། དང་ལེན་
ཡོང་ཐབས་དང༌། ཨུ་ཚུགས་ཀྱི་ཐོག་ནས་སྐད་ཆ་མི་བཤད་པར་དངོས་ཡོད་གང་ཡིན་པ་
དེ་སྟོན་དགོས། དངོས་ཡོད་གཏན་ལ་འབེབ་དགོས། དེ་ནས་ཁྱེད་ཀྱིས་ཁོང་ལ་སེམས་
ཚོར་རམ་ཚོར་བ་དྲག་པོ་ཙམ་མིན་པར། དངོས་ཡོད་གནས་ཚུལ་དང་ཚན་རིག་དང་
ཡོངས་སུ་མཐུན་པའི་ཐོག་ནས་ར་སྤྲོད་བྱེད་ཀྱི་ཡོད་རེད། དེ་ནས་ཁྱེད་ཀྱིས་ཁྱེད་རང་
དང་ཁོང་གི་བར་ལ་དོན་དམ་པའི་འབྲེལ་ལམ་དེ་བསྐྲུན་པ་རེད། མ་ཟད་ཁྱེད་ཀྱིས་དངོས་
ཡོད་ཤེས་རྟོགས་བྱས་ཏེ། ཁྱེད་གཉིས་བར་ལ་ཐུན་མོང་གི་ཐོག་ནས་འགྲན་བསྡུར་ནི་
རུལ་སུངས་ཡིན་པའི་དངོས་ཡོད་དེ་ཤེས་པའི་འབྲེལ་ལམ་ཞིག་བསྐྲུན་ཡོད། དེ་ནས་ཁོང་
དང་ཁྱེད་གཉིས་མར་བསྡད་དེ་“ང་གཉིས་ཀྱིས་དོན་དངོས་སུ་ལག་བསྟར་གང་བྱ་རྒྱུ་
ཡིན།"ཞེས་བཤད་ངེས། འབྲེལ་མོལ་གྱི་ཚོར་བ་དེ་བྱ་སྤྱོད་ལ་བསྒྱུར་རྒྱུ་ནི་ཚོར་ཤུགས་
ལ་ཡོངས་སུ་རག་ལས། ད་ཁྱེད་ཚོས་འགྲན་བསྡུར་དེ་ཉེན་ཚབས་ཅན་ཡིན་པའི་ཚོར་
བ། བདེན་པ། དངོས་ཡོད་རྣམས་ངེས་བརྟན་བྱས་ཚར་བ་རེད། འོན་ཀྱང་ཁྱེད་ཚོས་
དངོས་དོན་དེ་ཕྲུ་གུ་ཚོར་ར་སྤྲོད་བྱས་ཡོད་མ་རེད། དེ་ཁྱེད་ཚོས་དང་པོར་བྱེད་དགོས་པ
དེ་ཡིན།

དྲུག་བ། འཇིགས་སྣང་།
On Fear

ཀིཤ་ན་མུར་ཏི། སློབ་གསོ་བ་ཞིག་ཡིན་པའི་ཆ་ནས་ཁྱེད་ཚོས་སློབ་ཕྲུག་གི་རྒྱུད་ཀྱི་
འཇིགས་སྣང་དེ་མེད་པར་བཟོ་བའི་དཀའ་ངལ་ལ་གདོང་ལེན་ཇི་ལྟར་བྱ་རྒྱུ་ཡིན། དེ་ཨང་
རྩིས་སློབ་པའི་ཐབས་ཇུས་ནང་བཞིན་འགོ་བཙུག་རྒྱུ་ཡིན་ནམ། ཐོག་མར་གཞན་ལ་
རོགས་མ་བྱེད་གོང་རང་ངོས་ནས་འཇིགས་སྣང་གི་སྐོར་ལ་ཤེས་རྟོགས་བྱ་རྒྱུ་གལ་ཆེ།
ཁྱེད་ཚོས་འཇིགས་སྣང་ཇི་ལྟར་འབྱུང་གི་ཡོད་མེད་ཀྱི་གནས་དོན་རྣམས་ཤེས་དགོས།ཧིན་
རྡི་འམ་དེ་མིན་གྱི་སློབ་ཚན་དེ་འདྲ་ཤེས་པ་བཞིན་འཇིགས་སྣང་གི་སྐོར་ལ་ཡང་ཤེས་པར་
བྱེད་དགོས། སྤྱི་ཚོགས་ཀྱིས་གནས་རིམ་དང་། ཆོས་ལུགས་ཀྱི་ཆེ་བ། གྲལ་རིམ་དབྱེ་
འབྱེད། རྩེར་སོན་གྱི་བསམ་བློ། དྲག་ཞན་གྱི་འདུ་ཤེས། དབུལ་ཕྱུག་གི་འདུ་ཤེས་སོགས་
བསྐྲུན་ཏེ་འཇིགས་སྣང་སྐྱེད་ཐབས་ཡོད་ཚད་བྱེད་ཀྱི་ཡོད་རེད། སྤྱི་ཚོགས་ཀྱིས་ཕྱིན་ཅི་
ལོག་གི་རིན་ཐང་རྣམས་སྤེལ་ཐབས་ཇི་ཡོད་བྱེད་ཀྱི་ཡོད།
དྲི་བ་ནི་དགེ་རྒན་གྱིས་འཇིགས་སྣང་གི་རང་བཞིན་ལ་ཤེས་རྟོགས་གཏིང་ཟབ་བྱ་རྒྱུ་
ཁོ་ན་མིན་པར། འཇིགས་སྣང་ཁྱབ་གདལ་མི་འགྲོ་བའི་ལྟ་རྟོག་བྱ་རྒྱུ་དང༌། སློབ་ཕྲུག་
ཚོས་འཇིགས་སྣང་གི་རྒྱུ་རྐྱེན་རྣམས་ངོས་འཛིན་ཐུབ་པ་ཡང་བྱེད་དགོས། དགེ་རྒན་
ཡིན་པའི་ཆ་ནས་ཁྱེད་ཚོ་ལ་འདི་དཀའ་ངལ་ཞིག་ཆགས་ཀྱི་མི་འདུག་གམ། ང་ཚོའི་མི་ཚེ་
ལ་ལྐོག་གྱུར་གྱི་ཚོར་བའི་བརྩེ་བ་མིན་པར་ཤ་ཚ་དང༌། སྙིང་རྗེ། གཏོང་ཕོད་སོགས་
གཞི་གཅིག་ནས་འབྱུང་བ་མིན་པའི་དོན་དམ་པའི་བརྩེ་བ་དེ་ནི་རག་རྒྱུ་ཁོ་ན་མིན་པར་
སྤྲད་རྒྱུ་ཡང་ཉུང་ཉུང་རེད། ཁྱེད་ཚོ་ལ་བརྩེ་བ་ཆུང་ཆུང་ལས་མེད་ན་སློབ་ཕྲུག་ཚོ་ལ་གང་
བྱ་རྒྱུ་ཡིན། སློབ་ཕྲུག་ལ་བརྩེ་བའི་མེ་ལྕེ་དེ་འབར་བར་གྲོགས་ཇི་ལྟར་བྱ་རྒྱུ་ཡིན།
ཆོས་ལུགས་ཀྱི་མཛད་སྒོ་རྣམས་མ་རྩིས་པར་ཁྱེད་ཚོས་ཆོས་ལུགས་ཀྱི་ཚོར་བ་
དང་། ཆོས་ལུགས་ཀྱི་བསྔོ་སྨོན་དང་། བྱིན་རླབས་སོགས་གང་ཞིག་ཆོས་ལུགས་ཡིན་
པར་ངོས་འཛིན་གྱི་ཡོད། ཆོས་ལུགས་དང༌། འཇིགས་སྣང་དང་། བརྩེ་བ་རྣམས་
ཕན་ཚུན་འབྲེལ་བ་ཆེན་པོ་མི་འདུག་གམ། ཁྱེད་ཚོས་དེ་དག་གཅིག་མེད་ན་གཅིག་
དེ་ཤེས་མི་ཐུབ། ཕྱོགས་གང་སར་འཇིགས་སྣང་ཡོད་ལ། དེ་བཞིན་བརྩེ་སེམས་ཆེས་
དཀོན་པའི་གནས་སྟངས་དེ་ཡང་ཡོད། ངས་བརྩེ་སེམས་འདོད་པའི་སེམས་ཚོར་དྲག་པོ་
དེ་ཟེར་གྱི་ཡོད། དེ་ནས་བྱིན་རླབས་ཞུ་བའི་ཚོར་བ་དེ་ཡོད། དེ་ནི་གུན་གསབ་ཙམ་མིན་
ལ་བྱ་བ་བཟང་པོར་ལེགས་སྐྱེས་ཀྱང་མིན། དེ་ནི་ཆོས་ལུགས་ཀྱི་སྒྲིག་འཛུགས་དང་
འབྲེལ་བ་གང་ཡང་མེད།
ཁྱེད་ཚོ་དགོང་དྲོར་འཆམ་འཆམ་འགྲོ་ཡི་ཨེ་ཡོད། གྲོང་གསེབ་པ་དེ་ཚོ་ཞིང་ཁ་
བརྒལ་ནས་འགྲོ་བ་དེ་དག་ལ་དོ་སྣང་བྱུང་ངམ། དེ་དག་གང་འདྲ་ཡིད་དུ་འོང་བ་འདུག
འོན་ཀྱང་གྲོང་གསེབ་པའི་སེམས་ལ་ཡུལ་ལྗོངས་དང༌། རི་ཀླུང་དང༌། ཆུའི་མཛེས་
སྡུག་དེ་དག་ལ་སྣང་བ་གཏན་ནས་མེད། གྲོང་གསེབ་པ་ལ་རང་ཉིད་ཀྱི་ཁང་པ་ཐེབས་
ཆག་དེར་ལོག་དུས་དམིགས་བསལ་གྱི་ཚོར་སྣང་གང་ཡང་མེད། ཁྱེད་ཚོས་གྲོང་གསེབ་
པ་དབུལ་ཕོངས་དེ་དག་འགྲོ་བ་མཐོང་དུས་འཇིགས་སྐྲག་དང༌། བརྩེ་བ་དང༌། ཤ་ཚའི་
ན་ཟུག་དྲག་པོ་སྐྱེ་རྒྱུ་རེད། དེས་ན། དཀའ་སྡུག་ཆེན་པོ་དེ་དག་མཐོང་དུས་ཁྱེད་ཚོར་
སྐྱོ་སྡུག་དྲག་པོ་ཞིག་སྐྱེ་ཡི་མི་འདུག་གམ། དེ་ལ་གང་བྱེད་དགོས། ཕན་ཚུན་ཡ་རབས་
དང་། བྱམས་བརྩེ་དང་། སྙེམས་ཆུང་བྱ་རྒྱུའི་ནུས་པ་ཡོད་རེད། དེས་ཁྱེད་ཚོ་ལ་དགོས་
ཕན་གང་ཡོད། ཁྱེད་ཚོས་རང་ཉིད་ལ་དེ་འདྲའི་བསམ་བློ་དེ་ཇི་ལྟར་བསྐྱེད་རྒྱུ་ཡིན། ཡང་
ན་གཞན་ལ་དེ་ཇི་ལྟར་བསྐྱེད་རྒྱུ་ཡིན། འཇིགས་སྣང་། བརྩེ་བ། ཆོས་ལུགས་ཀྱི་ཚོར་
བ་རྣམས་ཀྱི་ཐོག་ལ་ཞིབ་དཔྱད་ཕྱོགས་རེ་བ་ཙམ་མིན་པར་ཆ་ཚང་བ་ཤེས་པའི་ཐབས་
ལམ་ཞིག་ཡོད་དམ།
དེས་ན་ང་ཚོས་དཀའ་རྙོག་དེ་ལ་གདོང་ལེན་ཇི་ལྟར་བྱེད་དགོས། ང་ཚོས་དང་པོར་
འཇིགས་སྣང་ལ་རྟོག་ཞིབ་བྱེད། དེ་ནས་བརྩེ་བའི་སྐོར་ལ་ཤེས་རྟོགས་བྱས་ཏེ་དཀའ་རྙོག་
རེ་རེ་བཞིན་རྒྱུས་ལོན་བྱ་རྒྱུ་རེད་དམ། དེ་དག་ཡོངས་རྫོགས་ཤེས་རྟོགས་ཇི་ལྟར་བྱེད་
དགོས། གལ་ཏེ་ཁྱེད་ཅག་ལ་སྒྲ་དབྱངས་ལ་རོལ་བའི་ཚོར་བ་ཡོད་ན། གཞས་ཀྱི་ཚོར་
བ་ཡོད་ལ། སྒྲ་དབྱངས་ཀྱི་བར་གྱི་ལྷིང་འཇགས་དེར་རོལ་བའི་ཚོར་བ་ཡོད་ན། གཞས་
ཀྱི་འགྱུར་ཁུག་ལ་རོལ་བའི་དགའ་ཚོར་དེ་ཡོད། གཞས་ནི་ཚིག་ཙམ་དང་སྒྲ་ཙམ་མིན་
པར་སྒྲ་དབྱངས་དང༌། ལྷིང་འཇགས་དང༌། སྒྲ་དབྱངས་ཀྱི་རྒྱུན་གྱི་ཐུན་མོང་མིན་པའི་
སྡེབ་སྦྱོར་ཞིག་ཡིན། དེས་ན། རོལ་དབྱངས་གཅིག་ཤེས་པ་ལ་གནས་དོན་ཆ་ཚང་བ་གོ་
རྟོགས་དགོས་ངེས་ཡིན། དེ་བཞིན་འཇིགས་སྣང་དང༌། བརྩེ་བ། ཆོས་ལུགས་ཀྱི་ཚོར་
བ་རྣམས་རེ་རེ་བཞིན་ཤེས་རྟོགས་བྱེད་དགོས་པའི་དམིགས་བཀར་གྱི་དཀའ་རྙོག་དེ་འདྲ་
རེད་དམ། ཡང་ན་དེ་དག་ཆ་ཚང་སྡེབ་གཅིག་ཏུ་ཤེས་རྟོགས་ཐུབ་པའི་ཐབས་ལམ་ཞིག་
ཡོད་དམ།
ཁྱེད་ཚོས་ཆར་ཐིགས་ལ་བལྟས་ཨེ་མྱོང་། ཆར་ཐིགས་གཅིག་གི་ནང་ལ་ཆར་པ་
ཡོངས་རྫོགས་དང༌། རྒྱུག་ཆུ་ཡོངས་རྫོགས། རྒྱ་མཚོ་ཡོངས་རྫོགས་ཚུད་སྡོད་ཡོད།
ཆར་ཐིགས་དེས་རྒྱུག་ཆུ་ཆགས་ཀྱི་ཡོད། གྲོག་ཤུར་ཆགས་ཀྱི་ཡོད། ས་བསྔོགས་ནས་
ཆུ་ཡུར་ཆེན་པོ་ཆགས་ཀྱི་ཡོད། ཆལ་ཆིལ་ཟགས་པའི་རྦབ་ཆུ་ཆགས་ཀྱི་ཡོད། དེ་ནང་
བཞིན་ངས་སེམས་ཀྱིས་འཇིགས་སྣང་དང༌། བརྩེ་བ། ཆོས་ལུགས། དཀོན་ཅོག་བབཅས་
ལ་ཕྱིར་རྟོག་དང༌། དབྱེ་ཞིབ། བརྟག་དཔྱད། གཤག་དཔྱད་ཀྱི་རྣམ་པའི་ཐོག་ནས་མི་
ལྟར་བར། འགུལ་སྐྱོད་ཅིག་གི་རྣམ་པའི་ཐོག་ནས་བལྟས་ན་འགྲིག་གི་ཨེ་རེད།
དགེ་རྒན། འཇིགས་སྣང་དང་བརྩེ་བ་གཉིས་ཀྱི་བར་ལ་འབྲེལ་བ་གང་ཡོད།
ཀིཤ་ན་མུར་ཏི། གལ་ཏེ་ང་ཞེད་སྡོད་ཡོད་ན། ངས་གཞན་ལ་ཤ་ཚ་ཇི་ལྟར་བྱེད་ཐུབ།
མངོན་འདོད་ཅན་གྱི་མི་ཞིག་གིས་སའི་གོ་ལ་དང་མིའི་བར་གྱི་སྤུན་གྲོགས་ཀྱི་འདུ་ཤེས་
སྐོར་ཤེས་རྒྱུ་མ་རེད། མངོན་འདོད་ཅན་གྱི་མི་ཡིས་བརྩེ་བའི་སྐོར་ཤེས་རྒྱུ་མ་རེད། དེས་
ན། འཆི་བ་ལ་ཞེད་མཁན། ཁྱིམ་མཚེས་དང་རང་གི་ཆུང་མས་གང་བཤད་ཡོང་སྙམ་ནས་
ཞེད་མཁན། རང་གི་བདེ་འཇགས་དང་ལས་ཀའི་སྐོར་ལ་ཞེད་སྣང་སྐྱེ་མཁན་གྱི་མི་དེས་
གཞན་ལ་ཤ་ཚ་བྱེད་ཤེས་ཀྱི་རེད་དམ། དེས་ན་འཇིགས་སྣང་དང་བརྩེ་བ་གཉིས་གཅིག་
ཡོད་ན་གཅིག་མེད།
དགེ་རྒན། ང་ཚོས་ཆ་ཤས་ཀྱི་ཐོག་ནས་ཁོ་ནར་བྱ་བ་བྱེད་ཀྱི་ཡོད་རེད་ལ། ཆ་ཤས་ཀྱི་
ཐོག་ནས་ཧྲིལ་པོ་དེ་ཤེས་ཐབས་བྱེད་ཀྱི་ཡོད།
ཀིཤ་ན་མུར་ཏི། འཇིགས་སྣང་གང་གིས་འགྱུར་བ་བཏང་ཐུབ།
དགེ་རྒན། ཤེས་རྟོགས་ཀྱིས་བཏང་ཐུབ།
ཀིཤ་ན་མུར་ཏི། འགྱུར་བ་དེ་གང་ནས་འབྱུང་རྒྱུ་རེད། སུ་འགྱུར་བ་གཏང་རྒྱུ་རེད། དཔེར་
ན། ངས་རང་གི་སེམས་ལ་ལྟ་ཞིབ་བྱེད་དུས་སེམས་ཀྱིས་“ང་ཞེད་ཀྱི་འདུག”ཟེར་གྱི་ཡོད།
དེ་ནས་ངས་སེམས་ཀྱི་གང་བྱ་རྒྱུའི་ཐབས་ཤེས་བྱེད་ཀྱི་ཡོད་མེད་བལྟས། རྩོལ་བ་ཞེ་ན་
གང་རེད།རྩོལ་བ་བྱེད་མཁན་དེ་སུ་རེད།དེའི་གཏིང་ཟབ་སར་མ་འཛུལ་བར་“ང་འཇིགས་
སྣང་ལས་གྲོལ་དགོས་འདུག”ཅེས་པ་ཙམ་ལ་དོན་སྙིང་གང་ཡང་མེད།
འཇིགས་སྣང་དང་། བརྩེ་བ་དང༌། ཚོར་བ་ཆེན་པོ་འདི་ཡོད་པ་རེད། ངས་འཇིགས་
སྣང་ལ་རིམ་པ་རིམ་པར་དཔྱད་ཞིབ་བྱེད་ཐུབ། འཇིགས་སྣང་གི་རྒྱུ་རྐྱེན་གང་ཡིན་མིན་
དང་། འཇིགས་སྣང་གི་འབྲས་བུ་གང་ཡིན་མིན་ཤེས་རྟོགས་བྱེད་ཐུབ་ལ། ངས་ང་ཅིའི་
ཕྱིར་ཞེད་ཀྱི་ཡོད་མེད་དང༌། རྩོལ་བ་བྱེད་མཁན་སུ་ཡིན་མིན། རྩོལ་བ་བྱེད་མཁན་དེ་
དང་རྩོལ་བ་བྱེད་བཞིན་པའི་དངོས་པོ་གཉིས་ཐ་དད་ཡིན་མིན་བཅས་ཤེས་རྟོགས་བྱེད་
ཐུབ་རྒྱུ་རེད། དེ་བཞིན། ངས་རྩོལ་བ་དང༌། རྩོལ་བ་བྱེད་མཁན། རྩོལ་བ་བྱ་ཡུལ་རྣམས་
ལ་གཞི་དངོས་པོའི་ཐོག་ནས་གཅིག་པུ་མིན་པར། ནང་བསམ་བློའི་ཐོག་ནས་ལྟ་ཞིབ་
བྱེད་ཐུབ་མཁན་གྱི་སེམས་ཤིག་ཡོད་མེད་དེ་རྩད་ཞིབ་བྱེད་ཐུབ། འོན་ཀྱང༌། དེ་ཚང་
མའི་རྗེས་སུ་ད་དུང་འཇིགས་སྣང་ལྷག་སྡོད་ཡོད། ངས་ཆོས་ལུགས་དང༌། མཁྲེགས་
ལྟ། ཡིད་ཆེས། རྨོངས་དད་ཀྱི་དྲི་བ་རྣམས་ལ་དཔྱད་ཞིབ་བྱེད་ཐུབ། འོན་ཀྱང་། དཔྱད་
ཞིབ་བྱས་པའི་མཇུག་ལ་ང་ད་དུང་སྔོན་མ་གང་ཡིན་པ་དེ་རང་རེད་འདུག ངས་དཔྱད་
ཞིབ་བྱེད་སྟངས་ཀྱི་ཐབས་ཇུས་རྣམས་སྦྱངས་རྗེས། ངའི་བློ་ཧ་ཅང་གྲིམ་པོ་ཆགས་ཏེ་
འཇིགས་སྣང་གི་འགུལ་སྐྱོད་ཚང་མ་ཤེས་རྟོགས་བྱེད་ཐུབ་ཀྱི་འདུག འོན་ཀྱང་འཇིགས་
སྣང་ནི་ད་དུང་མངོན་ཆུང་དུ་ལྷག་སྡོད་འདུག
དེས་ན། ཆ་ཚང་བར་བལྟས་ཏེ་དགོས་པ་རྣམས་བླངས། མི་དགོས་པ་རྣམས་འདོར་
མཁན་གྱི་སེམས་པའི་རང་བཞིན་དེ་གང་རེད།
དེས་ན། དཀའ་རྙོག་རེ་རེ་ལ་གདོང་ལེན་བྱེད་ཐུབ་པའི་ཆ་ཚང་བའི་གོ་རྟོགས་དང༌།
ཆ་ཚང་བའི་ཚོར་བ་སྤྲོད་ཐུབ་པའི་ཐབས་ལམ་ཞིག་དགོས། ངས་བརྩེ་བ་དང་། འཇིགས་
སྣང་། ཆོས་ལུགས། བཀྱེད་ཡངས་ཀྱི་ཚོར་བ་ཁྱད་པར་བ། མཛེས་སྡུག་བཅས་ཀྱི་
ཆ་ཚང་བའི་གོ་དོན་ཤེས་ཐུབ་པར་བྱས་ཏེ་དཀའ་རྙོག་རེ་རེ་བཞིན་གདོང་ལེན་བྱེད་ཐུབ་
ཀྱི་ཨེ་རེད། ཁྱེད་ཚོས་ཤིང་སྡོང་མཐོང་མྱོང་ཡོད་པ་རེད། ཁྱེད་ཚོས་ཤིང་སྡོང་གང་ཚང་ལ་
ལྟ་ཡི་ཡོད་དམ། ཡང་ན་ཡལ་ག་དང་། ལོ་མ་དང་། མེ་ཏོག་རྣམས་ལ་གཅིག་པུ་ལྟ་ཡི་
ཡོད། ཁྱེད་ཚོའི་སེམས་ངོས་ལ་ཤིང་སྡོང་གང་ཚང་ཤར་གྱི་འདུག་གམ། མདོར་ན་རྩ་བ་
དང༌། ཡལ་གམེ་ཏོགཤིང་འབྲས། ཤིང་བཅུད་སོགས་གང་ཚང་དེ་ཤིང་སྡོང་ཡིན། ཤིང་
སྡོང་གང་ཚང་གི་མཛེས་སྡུག་དང་གལ་གནད་ཀྱི་ཚོར་སྣང་ཡོད་པའི་ཐོག་ནས་ཡལ་ག་
ལ་ལྟ་ཐུབ་ཀྱི་ཨེ་འདུག དེ་འདྲའི་ལྟ་ཞིབ་དེ་ལ་ཧ་ཅང་གལ་གནད་ཆེན་པོ་ཡོད།
ཁྱེད་ཚོས་ཤིང་སྡོང་ལ་ཡང་བསྐྱར་ལྟ་སྐབས་ཤིང་དེའི་བཟོ་ལྟ་དང༌། ཆ་མཚུངས་
མཛེས་ཆ། གཏིང་རིམ། ཚོར་བ། མཛེས་སྡུག ཁྱད་ཆོས་བཅས་ཡོངས་རྫོགས་ལ་ལྟ་
དགོས། ངས་དེ་ཡོངས་རྫོགས་ཀྱི་ཚོར་བའི་སྐོར་ལ་བཤད་ཀྱི་ཡོད། དེ་དང་ཕྱོགས་
མཚུངས་ཁྱེད་ཚོ་ལ་ལུས་ཡོད་པ་རེད། ཚོར་བ་དང་འདུ་ཤེས་ཡོད། སེམས་ལ་མངོན་
གྱུར་དང་ལྐོག་གྱུར་གྱི་སྲོལ་རྒྱུན་དང༌། ལོ་བརྒྱ་ཕྲག་རིང་བསགས་པའི་བག་ཆགས།
ཁྱིམ་ཚང་གི་མིང་བཅས་ཀྱི་དྲན་པ་ཡོད་པ་རེད། དེ་ཆ་ཚང་ཚོར་ཐུབ་ཀྱི་འདུག་གམ།
གལ་ཏེ་དེ་ཆ་ཚང་མ་ཚོར་བར་རང་གི་ཚོར་འདུ་ལ་གཤག་དཔྱད་ཙམ་བྱེད་པ་ནི་ནར་མ་
སོན་པ་རེད། ཁྱེད་ཚོས་རང་གི་སེམས་ལ་འདི་ཆ་ཚང་ཚོར་ཐུབ་པར་བྱས་ཏེ། ཆ་ཚང་བ་
ཚོར་བའི་ཚོར་བ་དེའི་ཐོག་ནས་འཇིགས་སྣང་ལ་རྒོལ་འཛིང་བྱེད་ཨེ་ཐུབ།
འཇིགས་སྣང་ནི་དཀའ་རྙོག་ཆེན་པོ་ཞིག་རེད། དེར་བརྟེན། ཁྱེད་ཚོས་ཆེན་པོ་འདི་ལ་
ཆེན་པོ་ཞིག་གི་ཐོག་ནས་གདོང་ལེན་བྱེད་ཐུབ་བམ།
དགེ་རྒན། རྒན་ལགས། འདི་རྒྱུན་ལྡན་ཡོང་མི་ཐུབ། ང་ཚོ་འཕྲལ་སེལ་གྱི་དཀའ་རྙོག་
ནང་ཡང་ཡང་མགོ་འཁོར་འགྲོ་ཡི་འདུག
ཀིཤ་ན་མུར་ཏི། འོན་ཀྱང་ཁྱེད་ཚོ་ལ་ཆེན་པོ་འདིའི་ཚོར་བ་དེ་ལན་གཅིག་སླེབས་ན། མི་
ཚེ་ལ་ཁ་དོག་མི་འདྲ་བ་ཞིག་དང་སྤུས་ཀ་ཁྱད་པར་བ་ཞིག་འབྱུང་རྒྱུ་རེད།
དགེ་རྒན། ཁྱེད་ཀྱིས་མཚམས་མཚམས་རེར་གཅིག་པུ་ཆེན་པོ་འདིའི་སྐོར་ལ་བསམ་བློ་
འཁོར་གྱི་ཡོད་རྒྱུ་རེད།
ཀིཤ་ན་མུར་ཏི། ངས་ཁྱེད་ཀྱིས་འདིའི་སྐོར་ལ་བསམ་བློ་བཏང་མྱོང་ཡོད་རྒྱུ་རེད་དྲན་གྱི་
མི་འདུག བཏང་ཨེ་མྱོང༌།
དགེ་རྒན། བཏང་མྱོང་། མཚམས་རེར་ངས་འཕྲལ་སེལ་གྱི་དཀའ་རྙོག་རྣམས་ཕར་
བཞག་སྟེ་འདིའི་སྐོར་ལ་ལྟ་ཞིབ་བྱེད་ཀྱི་ཡོད།
ཀིཤ་ན་མུར་ཏི། ངས་དེ་བཤད་ཀྱི་མེད། ངས་རྒྱུན་དུ་ཚོར་བ་དེ་སླེབས་ཀྱི་ཨེ་འདུག་ཟེར་
གྱི་ཡོད། དེ་རིང་། སང་ཉིན། ཡང་ན་མཚམས་མཚམས་རེར་དེ་འདྲ་མིན་པར་རྒྱུན་དུ་
ཚོར་བ་དེ་དགོས། མི་དང༌། འཛམ་གླིང་དང༌། འཇིག་རྟེན་ཁམས་ཀྱི་སྐོར་ལ་ཚིག་
གི་ཐོག་ནས་བསམ་བློ་བཏང་ན་ཧ་ཅང་ངོ་མཚར་བ་ཞིག་ཡིན། དེས་ན། ཚོར་བ་དེའི་ཐོག་
ནས་ང་ཚོས་དཀའ་རྙོག་བྱེ་བྲག་པ་ལ་ལྟ་ཞིབ་བྱེད་ཐུབ་བམ། དེ་མིན་ང་ཚོ་བསམ་བློའམ་
ཚོར་སྣང་གི་རྙོག་ཟིང་ཞིག་ཏུ་ཚུད་འགྲོ་རྒྱུ་རེད།
འདི་ལ་དཀའ་ངལ་གང་ཡོད། དེ་ནུས་པ་མེད་པ་དང་བློ་རྒྱ་ཆུང་བའི་རྐྱེན་གྱིས་རེད་
དམ། ཡང་ན་ཁྱེད་ཚོའི་དུས་ཚོད་དེ་གནས་སྐབས་ཀྱི་དཀའ་རྙོག་རྣམས་ལ་བྲེལ་བ།
གནས་སྐབས་ཕྲུ་གུ་དང་། ཁྱོ་ག །ཆུང་མ་བཅས་ལ་སེམས་ཁུར་བྱེད་དགོས་པ་སོགས་
ཀྱི་རྐྱེན་གྱིས་དེའི་སྐོར་ལ་བསམ་བློ་གཏང་རྒྱུ་མ་རག་པ་རེད་དམ། “འཕྲལ་སེལ་” ཞེས་
པའི་ཚིག་དེར་གཞི་བཞག་ན། འཕྲལ་སེལ་གང་ཡང་ཡོད་མ་རེད། དེ་ནི་མཐའ་མེད་པ་
ཞིག་ཡིན། ཁྱེད་ཀྱིས་དེ་འཕྲལ་སེལ་གྱི་དཀའ་རྙོག་བཟོས་ཡིན་པ་ལས། དེ་ནི་འདས་
པའི་ཉི་མ་སྟོང་ཕྲག་མང་པོ་དང་འབྱུང་འགྱུར་གྱི་ཉི་མ་སྟོང་མང་པོའི་མཇུག་འབྲས་དེ་
ཡིན། དེས་ན་འཕྲལ་སེལ་གང་ཡང་མེད། འཇིགས་སྣང་ཡོད། བརྩེ་སེམས་ཡོད། མིའི་
ཆེན་པོ་དེ་འགྲུབ་འདོད་ཀྱི་བསམ་པ་རྣམས་ཡོད། དེས་ན་ཁྱེད་ཚོས་ཚོར་བ་འདིའི་ཁྱད་
ཆོས་ཤིག་ལ་དམིགས་སུ་བཀར་ནས་“ང་ལ་འཇིགས་སྣང་ལྟ་ཞིབ་བྱེད་བཅུག་རོགས།”
ཞེས་བཤད་ཐུབ་རྒྱུ་ཨེ་རེད།
འཇིགས་སྣང་ལ་གནད་འགག་གང་ཡོད། ཁྱེད་ཚོས་སློབ་ཕྲུག་ལ་རོགས་པ་བྱ་རྒྱུ་
ཇི་ལྟར་འགོ་བཙུག་རྒྱུ་ཡིན། ཁྱེད་ཚོས་སློབ་ཕྲུག་གི་མི་ཚེ་གང་ཚང་གི་ཆེད་དུ་གྲ་སྒྲིག་
བྱེད་དགོས་ཀྱི་རེད་ལ། མི་ཚེ་ནི་ཧ་ཅང་རྒྱ་ཆེན་པོ་ཞིག་ཡིན། ཁྱེད་ཚོས་“མི་ཚེ་” ཞེས་
པའི་ཚིག་དེ་བེད་སྤྱོད་བཏང་པའི་སྐབས། དེའི་ནང་རྒྱ་མཚོ་དང༌། རི། ཤིང་སྡོང༌། འགྲོ་
བ་མིའི་མངོན་འདོད། འགྲོ་བ་མིའི་དཀའ་སྡུག ཡི་ཆད། འཐབ་རྩོད། དེ་དག་གི་རྒྱ་ཁྱོན་
བཅས་ཚུད་ཨེ་ཡོད། ཁྱེད་ཚོས་སློབ་ཕྲུག་ལ་མི་ཚེའི་རྒྱ་ཁྱོན་དེ་གོ་རྟོགས་འབྱུང་བའི་
ཆེད་དུ་རོགས་བྱེད་ཐུབ་ཀྱི་ཨེ་ཡོད། ཚོར་བ་དེ་སླེབས་པའི་ཆེད་ཁྱེད་ཚོས་སློབ་ཕྲུག་ལ་
རོགས་པ་བྱེད་དགོས་མ་རེད་དམ།
ཁྱེད་ཚོ་སུ་གཅིག་གིས་སྒོམ་རྒྱག་གི་ཨེ་ཡོད། ཁུ་སིམ་མེར་བསྡད་རྒྱུ་དང་སེམས་ཀྱི་
བྱ་བྱེད་སོགས་ལ་བརྟག་དཔྱད་བྱ་རྒྱུ་ཙམ་མིན་པར། སེམས་ཚོར་གསལ་བ་དང་བག་ལ་
ཉལ་བ་རྣམས་ཡིད་ལ་བྱས་ཏེ། ལྷིང་འཇགས་ཀྱི་གཏིང་རུམ་ན་འཛུལ་ཏེ་གང་འབྱུང་མིན་
ལྟ་ཡི་ཨེ་ཡོད། གལ་ཏེ་དེ་ལྟར་བྱེད་ཀྱི་མེད་ན་མི་ཚེའི་ནང་ལ་གནས་དོན་མང་པོ་ཞིག་
བརླག་འགྲོ་ཡི་མི་འདུག་གམ།
སྒོམ་ནི་རང་ཉིད་རྟོགས་པའི་ཤེས་རྟོགས་དང་འཚོལ་རྙེད་ཀྱི་ངོ་བོ་ཞིག་ཡིན་ལ། སྲོལ་
རྒྱུན་དང༌། ལྟ་ཚུལ་དང་། སྡོམ་ཚིགས་སོགས་ལས་བརྒལ་བའི་ངོ་བོ་ཞིག་དང་། འཆི་
བ་ལྟ་བུའི་ཡོངས་སུ་ཁེར་རྐྱང་གི་ཚོར་སྣང་ཞིག་ཡིན། དེ་འདྲའི་ཆ་ཚང་བའི་ཚོར་སྣང་
དེའི་ཐོག་ནས་ཁྱེད་ཚོས་འཕྲལ་སེལ་གྱི་དཀའ་ངལ་ལ་གདོང་ལེན་བྱེད་ཐུབ་རྒྱུ་ཨེ་རེད།
ལག་བསྟར་དངོས་ཀྱི་གྱི་ཐོག་ནས་ཅུང་ཟད་བཤད་ན། ང་ཚོས་སློབ་ཕྲུག་ཚོ་འཇིགས་
སྣང་ལས་ངོ་མར་གྲོལ་ཐུབ་པར་གྲོགས་ཇི་ལྟར་བྱ་རྒྱུ་ཡིན།
དགེ་རྒན། ངས་སློབ་ཕྲུག་ཚོ་དང་ངའི་བར་གྱི་འབྲེལ་ལམ་དེ་གྲོགས་པོ་བཞིན་ཡིན་པར་
བརྩི་རྒྱུ་ཡིན། གལ་ཏེ་ང་ཁོང་ཚོ་དང་གྲོགས་པོ་བཞིན་མེད་ན་འཇིགས་སྣང་གི་སྐོར་ལ་
བགྲོ་གླེང་བྱ་རྒྱུ་དེ་བྱབ་ཆུང་ཆགས་རྒྱུ་རེད། ངས་བྱ་སྤྱོད་དང་བསམ་བློ་གཉིས་ཀའི་ཐོག་
ནས་ཁོང་ཚོ་ལ་འཇིགས་སྣང་ཞེས་པ་དེ་དོན་ངོ་མར་གང་ཡིན་ཤེས་ཐུབ་པར་བྱ་རྒྱུ་
དང༌། བསམ་བློའི་ཐོག་ནས་འཇིགས་སྣང་གི་རྒྱུ་རྐྱེན་དང་ཤུགས་རྐྱེན་རྣམས་འགྲེལ་
བརྗོད་བྱ་རྒྱུ་ཡིན། གང་ཡིན་ཞེ་ན་བསམ་བློ་གྲུང་པོ་བཟོ་རྒྱུ་དེ་གལ་ཆེན་ཡིན། དེ་བཞིན་
ངས་ཁོང་ཚོ་ལ་འདི་འདྲའི་ཆ་ཚང་བའི་ལྟ་ཕྱོགས་དང་ཚོར་བ་དེ་མྱོང་ཐུབ་པ་བཟོ་ཨེ་ཐུབ་
བལྟ་རྒྱུ་ཡིན།
ཀིཤ་ན་མུར་ཏི། དངོས་ཡོད་དང་མཐུན་པ་བྱེད་དགོས། ཁྱེད་ཚོས་འཛིན་གྲྭའི་ནང་ལ་
སློབ་ཁྲིད་ཇི་ལྟར་བྱ་རྒྱུ་ཡིན། སློབ་ཕྲུག་ཚོས་ཤེས་ཐུབ་པའི་གྲོགས་ཇི་ལྟར་བྱ་རྒྱུ་ཡིན།
ཕྲུ་གུ་དང་ཆ་ཚང་བའི་ཚོར་བ་གཉིས་ཀྱི་བར་ལ་སྟོང་ཆ་ཞིག་ཡོད། སྟོང་ཆ་དེ་ཇི་ལྟར་ཁ་
བསྐང་རྒྱུ་ཡིན།
དགེ་རྒན། ཕྲུ་གུའི་བསམ་བློའི་ནང་ལ་ཤེས་འདོད་ཕྲ་མོའི་བློ་ཞིག་སྐྱེ་ཐུབ་པ་བྱེད་དགོས།
དེ་རྗེས་ངས་ཁོང་ཚོ་ལས་ཀ་དང་། རྩེད་མོ། ཨང་རྩིས་དང་སློབ་ཚན་གཞན་རྣམས་ཀྱི་
ཡོན་ཏན་ལ་དོན་གཉེར་ཡོང་བར་བཟོ་འདོད་ཀྱི་འདུག ངས་ཁོང་ཚོ་གང་ལ་དོན་གཉེར་
ཡོད་མེད་དང་ཡ་ལན་ཇི་ལྟར་བྱེད་མིན་སོགས་ཤེས་པ་བྱ་རྒྱུ་ཡིན། ད་དུང་དེ་ལས་ལྷག་
པར་མདུན་སྐྱོད་བྱེད་ཐུབ་ཀྱི་འདུག་ན། ང་དང་སློབ་ཕྲུག་ཚོའི་བར་དེ་ལས་ལྷག་པ་དེ་འདྲ་
ཡོང་ཐུབ་མིན་བལྟ་རྒྱུ་ཡིན།
ཀི ཤ་ན་མུར་ཏི། ཁྱེད་ཚོས་གལ་གནད་ཆེན་པོ་ཡིན་ཤག་ཤག་དེ་ཚོ་བྱ་རྒྱུ་རེད། ཁྱེད་
ཚོས་སློབ་ཕྲུག་ཚོ་ལ་སྐད་ཆ་བཤད་རྒྱུ་དང༌། འཇིགས་སྣང་ཇི་ལྟར་སྐྱེ་ཡི་ཡོད་མེད་
སོགས་གསལ་སྟོན་བྱ་རྒྱུ་རེད། དེ་ནས་གང་བྱ་རྒྱུ་རེད། དོན་ངོ་མར་འཇིགས་སྣང་
ལས་གྲོལ་བ་ལ་ཁྱེད་ཚོས་སློབ་ཕྲུག་ཚོར་རོགས་ཇི་ལྟར་བྱ་རྒྱུ་ཡིན། ངས་བལྟས་ན་
གནས་དོན་ངོ་མ་དེ་དེ་རེད། གོ་སྐབས་དེ་རག་པའི་དུས་ཁྱེད་ཚོས་སྒོམ་བརྒྱབ་རྒྱུ་དང་
ཕྱིར་རྟོགས་དང་རང་རྟོགས་ཀྱི་ལམ་ལ་འཇུག་གི་ཨེ་རེད། དེ་འདྲ་བྱས་ན་དེས་སློབ་ཕྲུག་
ཚོར་འཇིགས་སྣང་ཞེས་པ་དེ་གང་ཡིན་མིན་གསལ་པོར་ཤེས་ཐུབ་རྒྱུར་ཕན་ཐོགས།
ཁྱེད་ཚོས་དེ་གལ་གནད་ཆེན་པོ་ཡིན་པར་མཐོང་གི་ཡོད་རེད།འོན་ཀྱང་དེ་སྣང་མེད་ཤོར་
འགྲོ་ཡི་ཡོད། ཁྱེད་ཚོས་ཡང་སྙིང་གང་བྱ་རྒྱུ་ཡིན།དོན་ངོ་མར་ཁྱེད་ཚོས་གང་བྱ་རྒྱུ་ཡིན།
དགེ་རྒན། སྒོམ་གྱིས་ང་ཚོའི་སེམས་ལ་གནས་སྟངས་འདིར་གདོང་ལེན་བྱ་རྒྱུར་ཕན།
ཀིཤ་ན་མུར་ཏི། ང་ལ་འདི་དག་ཚང་མའི་ཐོག་ལ་ཚོར་བ་ཡོད་པ་ཆ་བཞག་ན། ངས་དེ་
ལག་ལེན་ལ་ཇི་ལྟར་བསྒྱུར་དགོས་རེད། ངས་ཕྲུ་གུ་བཅུ་ཕྲག་ཡོད་པ་དེ་ཚོ་དང་མཉམ་
དུ་གང་བྱེད་དགོས་རེད།
དགེ་རྒན། ཚོར་བ་དེས་ཁོ་རང་ཁོ་རང་བསྒྱུར་འགྲོ་རྒྱུ་རེད། ཕྲུ་གུ་ཚོ་དང་བརྩེ་སེམས་ཀྱི་
འབྲེལ་བ་དེས་རོགས་ཕན་བྱ་རྒྱུ་རེད།
ཀིཤ་ན་མུར་ཏི། དང་པོར་བརྩེ་སེམས་དགོས། དེ་ནས་དུས་སྐབས་ཡོད་ཚད་བེད་སྤྱད་
དེ་སློབ་ཕྲུག་ཚོ་འཇིགས་སྣང་ལས་གྲོལ་བའི་རོགས་བྱེད་དགོས། མ་ཟད་ཁོང་ཚོ་ལ་
འཇིགས་སྣང་གི་རྒྱུ་རྐྱེན་འགྲེལ་བཤད་བྱ་རྒྱུ་དང༌། གནས་སྐབས་ཚང་མར་ཁོང་ཚོ་
ལ་ཞེད་སྣང་ཇི་ལྟར་སྐྱེ་ཡི་ཡོད་མེད་སྟོན་དགོས། འཛིན་གྲྭའི་ནང་དང༌། ལོ་རྒྱུས་དང༌།
ཨང་རྩིས་སོགས་སློབ་ཁྲིད་ནམ་བྱེད་ཀྱང་ཁོང་ཚོ་ལ་དེའི་སྐོར་བཤད་དགོས། འོ་ན་དེའི་
རྗེས་ལ་གང་བྱེད་དགོས་རེད། ཤོད་དང༌།
དགེ་རྒན། འདི་ཚང་མ་བྱེད་སྐབས་ངས་སློབ་ཕྲུག་ཚོ་ལ་བྱེད་བཞིན་པ་དེ་ཆུད་ཟོས་སུ་མི་
འགྲོ་བའི་དོ་སྣང་ཡང་བྱེད་དགོས་རེད།
ཀིཤ་ན་མུར་ཏི།ཁྱེད་ཚོས་བརྩེ་སེམས་ཀྱི་སྐོར་དང་གནས་དོན་འགྲེལ་བརྗོད་སོགས་གང་
བཤད་པ་རྣམས་ཀྱིས་ཕྲུ་གུ་ཚོ་ལ་ཤུགས་རྐྱེན་རྡོག་རྡོག་གང་ཐེབས་འདུག དེས་ཁོང་ཚོ་
བློ་ཁ་ནང་དུ་ཕྱོགས་བཅུག་གི་མི་འདུག་གམ། དེ་ནས་བློ་ཁ་ནང་དུ་དྲང་པ་དེའི་དབང་གིས་
གང་འབྱུང་གི་འདུག
དགེ་རྒན། དེས་ཁོང་ཚོ་ལ་འཕྲལ་གྱི་དཀའ་ངལ་རྣམས་ལ་གདོང་ལེན་བྱ་རྒྱུའི་ཕན་ཐོགས་
འདུག
ཀིཤ་ན་མུར་ཏི། ཁྱེད་ཚོས་སློབ་ཕྲུག་ཚོར་རང་གིས་རང་ལ་བལྟ་རྒྱུ་
དང༌། འཇིགས་སྣང་རྒྱུས་ལོན་བྱ་རྒྱུ། བློ་ཁ་ནང་དུ་ཕྱོགས་ཏེ་འཇིགས་སྣང་ལ་
དོ་སྣང་ཆེ་རུ་འགྲོ་བའི་ཚོར་བ་སྐྱེ་རྒྱུ་སོགས་ཀྱི་རོགས་བྱས་ཡོད་པ་རེད། དེས་
ན། ཁྱེད་ཚོས་དེ་གནས་དོན་གཞན་གིས་ཐོག་ནས་སྙོམས་པར་བཟོ་དགོས།
དགེ་རྒན། རྒན་ལགས། ཁྱེད་ཀྱིས་འདི་འདྲའི་བློ་ཁ་ནང་དུ་ཕྱོགས་པ་དེས་ཕྲུ་གུ་ཚོར་
རྙོག་འཛིང་ཆགས་སྲིད་གསུང་གི་ཡོད་དམ།
ཀིཤ་ན་མུར་ཏི། འདིས་རང་རྟོགས་ཀྱི་ཚོར་སྣང་ཞིག་སྐྱེ་བཅུག་སྟེ། “ངས་བྱེད་པ་དེ་
འགྲིག་གི་ཡོད་དམ་ནོར་གྱི་ཡོད་གྲང་། ”སྙམ་པ་དང་། “ང་འཇིགས་སྣང་མེད་མཁན་
གང་འདྲ་འདུག”བསམས་ཏེ་འཚབ་པའམ། ཡང་ན་རང་མཐོང་གི་བློ་སྐྱེ་བ། ཡང་ན་
ངོམ་སོ་བྱ་རྒྱུ་རེད། དེས་ན་ཁྱེད་ཚོས་བློ་དེ་སྙོམས་པོ་ཇི་ལྟར་བཟོ་རྒྱུ་ཡིན། དེའི་ཐོག་ལ་
བསམ་བློ་ཐོངས། ཀླད་པ་དཀྲུག་དཀྲུག་ཡག་པོར་ཐོངས། ངས་བལྟས་ན་གནས་བབ་
འདིའི་སྐབས་སུ་དཀའ་ངལ་དེ་ལ་སླར་ཡང་ལྟ་ཕྱོགས་མི་འདྲ་བ་ཞིག་དགོས། དེ་མིན་
ཁྱེད་ཚོས་ཕྲུ་གུ་ཚོ་ལ་རང་རྟོགས་ཅན་དང་། རང་མཐོང་ཅན་དང་། ཁེངས་དྲེགས་ཅན་
ཆགས་རྒྱུ་དང༌། དབང་ཆ་གཙོ་འཛིན་གྱི་ལྟ་ཚུལ་སླེབས་པའི་རོགས་བྱེད་པ་ཆགས་རྒྱུ་
རེད།
དགེ་རྒན། ཕྲུ་གུ་ཚོར་ཁོང་ཚོའི་སེམས་ནང་ལ་མེད་པའི་གནས་དོན་གཞན་རྣམས་ལ་
ཚོར་སྐྱེན་པོ་ཆགས་པའི་གོ་སྐབས་ཤིག་དགོས་འདུག
ཀིཤ་ན་མུར་ཏི། ངས་བལྟས་ན་ཁྱེད་ཚོས་བག་མེད་ཀྱི་ཐོག་ནས་རང་མཐོང་གི་འདུ་ཤེས་
དང་། བདག་དབང་གི་འདུ་ཤེས་དང་། དྲག་ཤུལ་དང་། རྩུབ་སྤྱོད་དང་ལྡན་པའི་རང་
འདོད་དེ་ཤུགས་ཆེ་རུ་གཏང་རྒྱུ་རེད། ད་བར་ཁྱེད་ཚོས་སེམས་ཀྱི་བྱེད་ལས་བརྟག་
ཞིབ་བྱས་ཡོད་པ་རེད། སེམས་ཀྱི་རླབས་དེ་ནང་ལ་འཛུལ་གྱི་ཡོད་ལ་ཕྱི་ལ་ཡང་ཐོན་གྱི་
ཡོད། གལ་ཏེ་རླབས་དེ་ནང་ལོགས་ལུས་ན་འགག་སྟེ་ཡོད་པའི་མཚོ་ཁུགས་ཀྱི་འཁྱིལ་
ཆུ་དང་འདྲ། འོན་ཀྱང་གལ་ཏེ་རླབས་དེར་ནང་ལ་འགུལ་སྐྱོད་ཡོད་ན། དེ་ལ་ཕྱི་ལོགས་
ལ་ཡང་འགུལ་སྐྱོད་ཡོད་དགོས། ཁྱེད་ཚོས་ནང་གི་འགུལ་སྐྱོད་གཅིག་པུའི་ཐོག་ལ་རྒྱུས་
ལོན་བྱས་ཡོད། སློབ་ཕྲུག་ཚོར་ཕྱི་རུ་འགུལ་སྐྱོད་བྱེད་སྟངས་ཀྱི་རོགས་པ་ཇི་ལྟར་བྱ་
རྒྱུ་ཡིན།
དགེ་རྒན། ཁྱེད་ཀྱིས་ཕྱིའི་འགུལ་སྐྱོད་ཀྱི་སྐོར་ལ་གསུང་དུས། ང་ལ་ངས་ཕྱོགས་རེ་བའི་
འགུལ་སྐྱོད་ཀྱི་ཡར་རྒྱས་ཤིག་ཡོང་ཐབས་མ་གཏོགས་ཕྱོགས་ཡོངས་ནས་ལྟ་བཞིན་མེད་
པའི་ཚོར་སྣང་བྱུང་།
ཀིཤ་ན་མུར་ཏི། གལ་ཏེ་ངས་ཁྱེད་ཅག་ལ་འགྲེལ་བརྗོད་བྱས་ཏེ་དེ་ལན་ཕྱོགས་རེ་བ་ཙམ་
ཞིག་ཡིན་པ་ཤེས་བཅུག་མེད་ན། ཁྱེད་ཚོ་མདུན་སྐྱོད་བྱེད་ཐུབ་མེད། ཁྱེད་ཚོས་ནང་གི་
འགུལ་སྐྱོད་སྐོར་གཅིག་པུ་བཤད་ཀྱི་ཡོད། འོན་ཀྱང་དེ་ནི་ཕྱི་ནང་གཉིས་ཀའི་རླབས་
དེའི་འགུལ་སྐྱོད་ཅིག་ཡིན། ཁྱེད་ཚོས་དེ་ཕྱོགས་གཅིག་གི་ཡིན་པར་འཛིན་ཡོད་པ་མ་
གཏོགས། ཕྱི་ནང་གཉིས་ཀའི་འགུལ་སྐྱོད་དེ་གཅིག་གི་རྣམ་པར་འཛིན་སྟངས་དེ་ཤེས་
ཀྱི་མེད་རེད།
དགེ་རྒན། འགོ་འཛུགས་དུས་ནས་ཕྱི་ནང་གཉིས་ཀ་འགུལ་སྐྱོད་བྱ་རྒྱུ་ཡོད་མ་རེད་དམ།
ཀིཤ་ན་མུར་ཏི། སྙོམས་པོ་བཟོ་མཁན་གྱི་ཕྱིའི་འགུལ་སྐྱོད་དེ་གང་ཡིན།
དགེ་རྒན། སྙོམས་པོ་གཅིག་པུ་མིན་པར་དུས་དུས་སུ་སྙེམས་ཆུང་ཡང་བཟོ་རྒྱུ་རེད།
ཀིཤ་ན་མུར་ཏི། དེ་ནི་རི་དང༌། ཤིང་སྡོང་། རྒྱུག་ཆུ། བྱེ་མ་སོགས་ཡིན། དེ་ཕྱིའི་འགུལ་
སྐྱོད་རེད། འཛིན་པ་དང་མཐོང་བ་དེ་དག་ཕྱིའི་འགུལ་སྐྱོད་ཡིན། རང་བྱུང་ཁམས་
ཀྱིས་ཁྱེད་ཚོ་ལ་རྒྱུག་ཆུ་དང༌། ཤིང་སྡོང་དང༌། སྐམ་ས་སོགས་ཀྱི་མཛེས་སྡུག་ཡོད་
ཚད་སྦྱིན་ཡོད། དེའི་ཕྱིར་ཕྱི་ནང་ཟུང་དུ་འབྲེལ་བའི་མཐའ་མེད་ཀྱི་འགུལ་སྐྱོད་དེ་དགོས།

བདུན་བ། སློབ་ཁྲིད་དང་སློབ་བ།
On Teaching and Learning

དགེ་རྒན།ཇི་སྲིད་ང་ཚོའི་སེམས་དེ་རྟོག་པས་སྟོང་པར་མ་གྱུར་བར་དངོས་ཡོད་གང་ཡང་
མཐོང་མི་ཐུབ་པ་དེ་ང་ཚོས་ཤེས་ཀྱི་ཡོད། འོན་ཀྱང་གནས་སྐབས་རིང་སེམས་རྟོག་པས་
སྟོང་པ་ཡིན་ནའང་རྟོག་པ་དེ་ཡང་སྐྱར་སྐྱེ་བར་སྣང༌། ང་ཚོས་རྟོག་པ་ཇི་ལྟར་མེད་པ་བཟོ་
དགོས། ང་ཚོས་འདིའི་ཐོག་ལ་བགྲོ་གླེང་བྱེད་ཨེ་ཡིན།
ཀིཤ་ན་མུར་ཏི། ངས་ང་ཚོ་ཚང་མས་བསམ་བློ་འཁོར་རྒྱུའི་བྱེད་ལས་དེའི་གལ་གནད་
དེ་ཤེས་ཀྱི་ཨེ་ཡོད་དམ་སྙམ་གྱི་འདུག རྟོག་པ་དེ་གལ་ཆེན་པོ་ཨེ་ཡིན། གནས་རིམ་ག
བར་གལ་ཆེན་པོ་རེད། བསམ་བློ་བཏང་བ་ཞེ་ན་གང་རེད། ག་རེ་ཡིས་ང་ཚོ་ལ་བསམ་
བློ་བཏང་བ་བཟོ་ཡི་ཡོད། རྟོག་པ་དེ་ག་བར་གལ་ཆེན་པོ་ཡིན། ག་བར་གལ་ཆེན་མིན།
དྲི་བ་འདི་ལ་ཁྱེད་ཚོས་ལན་ཇི་ལྟར་གདབ་རྒྱུ་ཡིན། དྲི་བ་འདྲི་དུས་བྱ་འགུལ་བྱེད་མཁན་
གྱི་འཕྲུལ་ཆ་དེ་གང་རེད།
བསམ་བློ་གཏང་རྒྱུ་དེ་འཆར་ཅན་གྱི་ལམ་ལུགས་ཤིག་ལ་འཆར་ཅན་གྱི་ཡ་ལན་ཙམ་
རེད་དམ། ཁྱེད་ཚོ་སློབ་གྲྭ་འདིར་སྒྲོམ་གཞི་ངེས་ཅན་ཞིག་གི་ནང་སྡོད་ཀྱི་ཡོད་ལ། ཁྱེད་
ཚོ་ལ་བསམ་བློ་བཏང་སྟངས་དང་། གོམས་གཤིས་དང་། ཚོར་བའི་ལམ་ལུགས་ངེས་
ཅན་ཞིག་ཡོད་ལ། ཁྱེད་ཚོས་གོམས་གཤིས་དང་། ལམ་ལུགས་དང། འགྲོ་སྟངས་དེའི་
ཐོག་ནས་འཚོ་སྡོད་དང་བྱ་བ་བྱེད་ཀྱི་ཡོད་པས། ཀླད་པ་དང་བསམ་བློའི་བྱ་བ་དེ་ཧ་ཅང་
ཚད་གཞི་ངེས་ཅན་ཆགས་ཡོད། ལུང་གཤོངས་འདིའི་ཕྱི་ལ་འགྲོ་སྐབས། ཁྱེད་ཚོའི་ཁོར་
ཡུག་དེ་ཅུད་ཟད་ཆེར་འགྲོ་ཡི་ཡོད།འོན་ཀྱང་དེ་ལ་ཡང་ཁྱེད་ཚོ་ལ་བྱ་བ་བྱེད་སྟངས་ངེས་
ཅན་ཡོད་པས། ཁྱེད་ཚོས་དེ་ལ་བསྟན་ནས་འགྲོ་ཡི་ཡོད། དེ་ཚང་མ་དོན་ངོ་མར་འཕྲུལ་
ཆས་ཀྱི་བྱ་རིམ་ཞིག་ཡིན། འོན་ཀྱང་འཕྲུལ་ཆས་ཀྱི་བྱ་བའི་ལམ་ལུགས་དེ་ལ་ཡང་
འགྱུར་ལྡོག་ཅིག་འབྱུང་གི་ཡོད། ཁྱེད་ཚོས་ལེགས་བཅོས་བཏང་གི་ཡོད་རེད། འགྱུར་
བ་བཏང་གི་ཡོད་རེད། འོན་ཀྱང་ཁྱེད་ཚོ་གང་དུ་ཡོད་ཀྱང་རུང་། བློན་ཆེན་དང མངའ་
སྡེའི་སྤྱི་ཁྱབ། ཡང་ན། སྨན་པ་དང་སློབ་དཔོན་ཆེན་པོ་སོགས་གོ་གནས་གང་ཞིག་ཡོད་
ཀྱང་། ལམ་ལུགས་དེའི་ནང་ལ་རྟག་ཏུ་འགྱུར་བ་དང་ལེགས་བཅོས་སྣ་ཚོགས་ཡོད་པའི་
སྒྲོམ་གཞི་ངེས་ཅན་ཞིག་ལས་འབྱུང་ཐབས་མེད། ཁྱེད་ཚོས་ལམ་ལུགས་ཀྱི་ནང་ལ་བྱ་བ་
བྱེད་ཀྱི་ཡོད་རེད། འོན་ཀྱང་ངས་དེ་འགྲིག་དང་ནོར་གྱི་སྐད་ཆ་བཤད་ཀྱི་མེད། རྟོག་ཞིབ་
རང་བྱེད་ཀྱི་ཡོད། ཁྱེད་ཚོ་ལ་རང་ཉིད་ཀྱི་དད་མོས་འདྲ་མིན་ཡོད། འོན་ཀྱང་། དེ་དག་
རྒྱབ་ལྗོངས་ལ་ཡོད་རེད་ལ། ཁྱེད་ཚོས་ཉིན་ལྟར་མི་ཚེའི་བྱ་བ་རྣམས་བརྣབ་སེམས་
དང༌། འདོད་རྔམ་དང༌། ཕྲག་དོག་གི་ཐོག་ནས་བྱེད་ཀྱི་ཡོད། ནམ་ཞིག་ཁྱེད་ཚོའི་དད་
མོས་སྐོར་ལ་དོགས་འདྲི་བྱེད་དུས་ཁྱེད་ཚོ་སུན་པོ་ཆགས་ཀྱི་ཡོད་རེད། འོན་ཀྱང་བྱ་རྒྱུ་
དེ་ཉིད་བྱས་ཏེ་འགྲོ་ཡི་ཡོད། ཕྲུ་གུ་ཚོར་བསམ་བློ་གཏང་རྒྱུ་དང༌། གོམས་གཤིས་ཀྱི་
སྒྲོམ་གཞི་བཟོ་རྒྱུ་དང༌། མི་ཚེ་ལྷག་མའི་ནང་ལ་གོམས་གཤིས་དེའི་ཐོག་ནས་ལས་དོན་
སྒྲུབ་པའི་ཆེད་སློབ་གསོ་སྤྲོད་ཀྱི་ཡོད་པ་རེད། ཁོང་ཚོ་རིམ་གྱིས་ལས་ཀ་རག བཟོ་ལས་
འཆར་འགོད་པ་དང་སྨན་པ་སོགས་ཆགས་ཏེ་མི་ཚེ་ལྷག་མའི་ལམ་ལུགས་དེ་གྲ་སྒྲིག་བྱ་
རྒྱུ་རེད། ལམ་ལུགས་དེ་ལས་བརྒལ་ན་སུན་སྣང་སྐྱེ་ཡི་ཡོད། སུན་སྣང་དེ་གཉེན་སྒྲིག་
དང་། ལས་འགན་དང་། ཕྲུ་གུ་སྐྱེ་སྤེལ་སོགས་ཀྱི་བརྒྱུད་ནས་ཉུང་དུ་བཏང་གི་ཡོད་རེད་
ལ། ག་ལེར་ག་ལེར་དེ་ལུགས་ཀོང་ཆགས་འགྲོ་ཡི་ཡོད་པས། བསམ་བློ་ཚང་མ་གང་
སྟབས་བདེ་པོ་འདུག གང་སྟབས་བདེ་པོ་མི་འདུག གང་ཁེ་ཕན་ཅན་འདུག གང་རིན་ཐང་
ཅན་རེད་འདུག་བསམ་པ་དེའི་ནང་རྟག་ཏུ་སྐོར་ར་བརྒྱབས་ཏེ་སྡོད་ཀྱི་ཡོད།
དགེ་རྒན། བསམ་བློ་བཏང་བ་མ་རེད། བསྐྱར་ཟློས་རེད།
ཀིཤ་ན་མུར་ཏི།འོན་ཀྱང་དེ་ང་ཚོའི་འཚོ་བ་སྐྱེལ་སྟངས་དང་ང་ཚོའི་མི་ཚེ་ཡིན།དེ་ང་ཚོའི་
འདོད་ཀྱི་ཡོད་པ་དེ་རེད། ཚང་མ་བསྐྱར་ཟློས་རྐྱང་བྱས་ཏེ་སེམས་ཉོབ་ཏུ་དང་གླེན་དུ་འགྲོ་
ཡི་ཡོད། དེ་དངོས་ཡོད་གནས་ཚུལ་ཞིག་མ་རེད་དམ། ང་ཚོ་བསུན་པོ་ཆགས་འདོད་མེད་
པ་རེད། ང་ཚོས་ལམ་ལུགས་དེ་གཏོར་འདོད་ཀྱི་མེད་པ་རེད། དེས་ན། གང་གིས་ང་ཚོ་ལ་
ལམ་ལུགས་དེ་གཏོར་འཇུག་པ་དང༌། ལམ་ལུགས་དེ་ལས་བརྒལ་བཅུག་རྒྱུ་རེད། སྒྲོམ་
གཞི་ཞིག་གི་ནང་ཚུད་མི་འགྲོ་བ་བྱ་རྒྱུ་ཡོད་དམ། འོན་ཀྱང་། ངས་ལམ་ལུགས་བཟོ་རྒྱུ་
དེ་མེད་པ་ཅིའི་ཕྱིར་བྱེད་དགོས་རེད། ལམ་ལུགས་དེས་ངའི་འདོད་པ་མ་སྐོང་བ་དང་། དེ་
ང་ལ་བེད་སྤྱོད་མེད་པའམ།དེའི་ནང་མི་འཆི་བ་དང༌། ཁྱོ་གས་ཆུང་མ་གཡུག་པའམ་ལས་
ཀ་ཤོར་བ་ལྟ་བུའི་དོན་རྐྱེན་འབྱུང་དུས། ངས་ལམ་ལུགས་དེ་རྣམས་མེད་པ་བཟོ་རྒྱུའི་སྐོར་
བསམ་བློ་གཏང་འགོ་འཛུགས་ཀྱི་ཡོད་རེད། ལམ་ལུགས་བྱེ་བྲག་པ་དེ་མེད་པ་བཟོ་དུས་
སེམས་ཁྲལ་ཞེས་པའི་སུན་སྣང་དེ་འབྱུང་གི་ཡོད་པས། ང་དེ་ལས་གཞན་པའི་ལམ་ལུགས་
ཤིག་གི་ནང་འཇུག་འགྲོ་ཡི་ཡོད།ང་ལམ་ལུགས་གཅིག་ནས་གཅིག་ཏུ་བརྒྱུད་ཀྱི་ཡོད་རེད།
ང་གནས་སྟངས་དང་། ཁོར་ཡུག་དང༌། ནང་མི་དང༌། སློབ་གསོ་སོགས་ཀྱིས་བཙུད་པའི་
སྒྲོམ་གཞི་དེ་ལས་གཞན་པའི་ལམ་ལུགས་ཤིག་གི་ནང་འགྲོ་ཡི་ཡོད་རེད། སུན་སྣང་དེས་
ང་ལ་དོགས་འདྲི་ཅུང་ཟད་སློང་གི་ཡོད་ཀྱང་། ང་མྱུར་དུ་སྒྲོམ་གཞི་གཞན་ཞིག་ཏུ་ཚུད་དེ་
དེར་གནས་ཀྱི་ཡོད་རེད། འདི་ནི་མི་ཕལ་ཆེ་བ་དང་། ཁོང་ཚོའི་ཕ་མ་དང༌། སྤྱི་ཚོགས་
ཀྱི་འདོད་པ་དེ་རེད།དེས་ན་རྟོག་པ་མེད་པ་བཟོ་རྒྱུའི་སྐད་ཆ་འདི་ག་བ་ནས་འབྱུང་གི་ཡོད།
དགེ་རྒན། ལམ་ལུགས་ཡོངས་རྫོགས་དང་དེའི་ནང་གང་ཡོད་ཚང་མ་ལ་འདོད་པ་མ་
ཁེངས་པའི་དུས་ཀྱང་ཡོད།
ཀིཤ་ན་མུར་ཏི། ང་ཚོ་ལ་ལམ་ལུགས་འདིའི་སྙིང་པོ་མེད་པ་དེ་ཅིས་མཐོང་བཅུག་གི་
ཡོད། ངས་དེ་ག་དུས་མཐོང་གི་ཡོད་རེད། གང་གིས་ང་ལ་དེ་མཐོང་བར་བྱེད་ཀྱི་ཡོད།
གལ་ཏེ་ཀུན་སློང་ཡོད་ན་ལམ་ལུགས་ཆགས་ཀྱི་ཡོད། གལ་ཏེ་ངས་ཀུན་སློང་གཅིག་
གི་ཐོག་ནས་ལམ་ལུགས་འདི་བཤིག་ན། ཀུན་སློང་དེས་ལམ་ལུགས་གསར་པ་དེ་བཟོ་
ཡི་ཡོད།
དེས་ན།གང་གིས་ང་འགྱུར་བ་འགྲོ་བཅུག་གི་ཡོད་རེད།གང་གིས་ང་ལ་ཀུན་སློང་མེད་
པའི་ཐོག་ནས་བྱ་བ་སྒྲུབ་བཅུག་གི་ཡོད།
དགེ་རྒན། ཀུན་སློང་ལས་གྲོལ་རྒྱུ་དེ་ཁག་པོ་རེད།
ཀིཤ་ན་མུར་ཏི། སུས་ཁྱེད་ལ་གྲོལ་དགོས་རེད་ཟེར་གྱི་འདུག གལ་ཏེ་དེ་ཁག་པོ་ཡིན་
ན། ཅིའི་ཕྱིར་ལམ་ལུགས་དེ་བཤིག་རྒྱུ་ལ་སེམས་ཁུར་བྱེད་ཀྱི་ཡོད། ཀུན་སློང་དེ་ལ་ཡི་
རངས་ཏེ་མུ་མཐུད་བསྡད་ན་ཆོག་གི་རེད། དེ་ཁག་པོ་ཡོད་ན་ཅིའི་ཕྱིར་སེམས་ཁུར་བྱེད་
ཀྱི་ཡོད།
དགེ་རྒན། དེས་ང་གང་དུ་ཡང་ཁྲིད་ཀྱི་མི་འདུག
ཀིཤ་ན་མུར་ཏི། འོན་ཀྱང་གལ་ཏེ་ག་ཤེད་ཁྲིད་ན་ཁྱེད་ཀྱིས་དེ་རྗེས་སྙེག་བྱ་རྒྱུ་ཡིན་ནམ།
དགེ་རྒན། དེ་འདྲ་བྱས་ན་ཡང་བསྐྱར་ཀུན་སློང་ཡོད་པ་ཆགས་སོང༌།
ཀིཤ་ན་མུར་ཏི། ཁྱེད་ལ་ཀུན་སློང་ལས་བརྒལ་རྒྱུ་དང་ཀུན་སློང་མེད་པ་བྱ་རྒྱུ་དེ་གང་
གིས་བཟོ་ཡི་ཡོད་རེད།
ཁྱེད་ཀྱིས་ཀུན་སློང་ཞེ་ན་གོ་བ་གང་ལེན་གྱི་འདུག ཁྱེད་ཀྱིས་སྒོར་མོ་རག་གི་ཡོད་
པའི་རྒྱུ་མཚན་གྱིས་འདིར་སློབ་ཁྲིད་བྱེད་ཀྱི་ཡོད། དེ་ཀུན་སློང་རེད། ཁྱེད་མི་གང་ཞིག་
ལ་སྣང་བ་འགྲོ་ཡི་ཡོད། གང་ཡིན་ཞེ་ན་ཁོང་གིས་ཁྱེད་ལ་གོ་གནས་སྤྲོད་ཐུབ་ཀྱི་ཡོད་པ་
རེད། ཡང་ན་ཁྱེད་དཀོན་ཅོག་ལ་དགའ་ཡི་ཡོད། གང་ཡིན་ཞེ་ན་ཁྱེད་རང་མི་ཚེ་ལ་སུན་
སྣང་སྐྱེ་ཡི་ཡོད་པ་རེད། ཁྱེད་ཀྱི་མི་ཚེ་ཡ་ང་བོ་ཡོད་པས། དཀོན་ཅོག་ལ་དགའ་བ་ནི་དེ་
ལས་གཡོལ་ཐབས་ཤིག་ཡིན། དེ་དག་ཚང་མ་ཀུན་སློང་རེད།
དེས་ན། གང་གིས་འགྲོ་བ་མི་དང་མིའི་སེམས་ལ་ཀུན་སློང་མེད་པར་འཚོ་གནས་བྱེད་
བཅུག་གི་ཡོད། གལ་ཏེ་ཁྱེད་ཀྱིས་དེ་འཚོལ་སྙེག་བྱས་ཏེ་དེའི་ནང་འཛུལ་ན། ཁྱེད་ཀྱིས་
ཁྱེད་རང་གི་དྲི་བའི་ལན་དེ་རག་ངེས།
དགེ་རྒན། “ངས་རང་ཉིད་ཀྱི་ཀུན་སློང་ཤེས་ཀྱི་ཡོད་ཨེ་རེད།” ཅེས་པའི་དྲི་བ་དེ་“ངས་
ཀུན་སློང་མེད་པའི་ཐོག་ནས་བྱ་བ་སྒྲུབ་ཀྱི་ཡོད་ཨེ་རེད།”ཅེས་པའི་དྲི་བ་དེའི་སྔོན་ལ་
སླེབས་དགོས་པར་སྣང་།
ཀིཤ་ན་མུར་ཏི། ང་ཚོས་རང་གི་ཀུན་སློང་ཤེས་ཀྱི་ཡོད་ཨེ་རེད། ངས་ཅིའི་ཕྱིར་སློབ་ཁྲིད་
བྱེད་ཀྱི་ཡོད་པ་རེད། ང་ཅིའི་ཕྱིར་ཁྱོ་ག་དང་ཆུང་མ་གང་ཞིག་ལ་འཁར་ནས་སྡོད་ཀྱི་ཡོད་
པ་རེད། ངས་རང་གི་ཀུན་སློང་ཤེས་ཀྱི་ཡོད་ཨེ་རེད། ཇི་ལྟར་ཤེས་པར་བྱེད་ཀྱི་ཡོད་རེད།
གལ་ཏེ་ཤེས་ན་ཀུན་སློང་ཡོད་པར་སྐྱོན་གང་ཡོད་རེད། ང་མི་ཞིག་ལ་དགའ་ཡི་ཡོད་པ་
རེད། གང་ཡིན་ཞེ་ན་ང་མི་དེ་དང་མཉམ་དུ་ལུས་དང་འགྲིག་སྤྱོད་ཀྱི་རོགས་པ་ཞིག་གི་
ཚུལ་དུ་སྡོད་འདོད་ཡོད། དེ་ལ་སྐྱོན་གང་ཡོད།
དགེ་རྒན། ང་ལ་སྒོར་མོ་དགོས་མཁོ་ཆེན་པོ་ཡོད་པའི་རྒྱུ་མཚན་གྱིས་སློབ་ཁྲིད་བྱེད་
སྐབས་ཀུན་སློང་དེ་འགོག་རྐྱེན་མིན། ང་ལ་སྒོར་མོ་དགོས་མཁོ་ཡོད་རེད། དེར་བརྟེན།
ཆེད་ལས་ཤིག་དགོས་ཀྱི་ཡོད་པས། ངས་སློབ་ཁྲིད་བྱེད་ཀྱི་ཡོད་པ་རེད།
ཀིཤ་ན་མུར་ཏི། དང་པོར་ང་ཚོའི་རང་གི་མངོན་འགྱུར་གྱི་ཀུན་སློང་གཅིག་པུ་མིན་པར།
ལྐོག་གྱུར་དང་བག་ལ་ཉལ་བའི་ཀུན་སློང་རྣམས་ཤེས་ཀྱི་ཡོད་རེད་དམ། ང་ཚོས་མི་ཚེ་
ནང་ལ་ཀུན་སློང་མེད་པའི་ཐོག་ནས་བྱ་བ་གང་ཡང་བྱེད་ཀྱི་ཡོད་དམ། ཀུན་སློང་མེད་
པའི་ཐོག་ནས་བྱ་བ་ཞིག་བྱེད་པ་ནི་རང་གིས་བྱེད་བཞིན་པའི་བྱ་བ་དེར་དགའ་སྤྲོ་ཡོད་
པའི་རྟགས་ཡིན། རྒྱུད་རིམ་དེའི་ནང་ལ་བསམ་གཞིགས་དེ་འཕྲུལ་ཆའི་རང་བཞིན་
མ་ཡིན་པས། ཀླད་པ་དེ་རྒྱུན་མཐུད་དེ་སློབ་པའི་བྱ་རིམ་ཞིག་གི་ནང་དུ་ཡོད་པ་ལས་
མཁྲེགས་བླུན་མིན་ལ། ཤེས་བྱ་ནས་ཤེས་བྱ་བརྒྱུད་དེ་འགྲོ་ཡི་མེད། དེ་ནི་དངོས་ཡོད་
ནས་དངོས་ཡོད་རྒྱུད་མཁན་གྱི་སེམས་ཤིག་ཡིན། དེར་བརྟེན། དེ་འདྲའི་སེམས་དེ་ལ་
མཇུག་བསྒྲིལ་ཏེ་མི་ཤེས་པའི་གནས་ཤིག་ཏུ་སླེབས་པའི་ནུས་པ་ཡོད། དེ་ནི་ཤེས་པ་
ལས་གྲོལ་བའི་རང་དབང་ཡིན།
འགོ་འཛུགས་སྐབས་ཁྱེད་ཚོས་“ང་ཚོས་རྟོག་པ་ཇི་ལྟར་མེད་པ་བཟོ་ཡི་ཡོད”ཅེས་
དྲིས་པ་རེད། ངས་”གང་གི་ཆེད།”ཞེས་བརྗོད་པ་ཡིན། ང་ཚོས་བསམ་བློ་གཏང་རྒྱུ་ཞེ་ན་
གང་ཡིན་མིན་ཀྱང་ཤེས་ཀྱི་མེད་ལ། ཇི་ལྟར་བསམ་བློ་བཏང་དགོས་མིན་ཤེས་ཀྱི་མེད།
ང་ཚོས་ལམ་ལུགས་ཀྱི་ཐོག་ནས་བསམ་བློ་བཏང་གི་ཡོད་པ་རེད། དེར་བརྟེན། ཇི་སྲིད་
ང་ཚོས་དེ་ཚང་མ་རྟོག་ཞིབ་བྱས་མེད་པའམ་མ་ཤེས་ན། དེ་སྲིད་ང་ཚོས་“ང་ཚོས་རྟོག་
པ་ཇི་ལྟར་མེད་པ་བཟོ་ཡི་ཡོད།”ཅེས་པའི་དྲི་བ་དྲིས་ན་ཡོང་གི་མ་རེད།
དགེ་རྒན། ང་ཚོས་བསམ་གཞིགས་ལ་རྟོག་ཞིབ་ཇི་ལྟར་བྱེད་དགོས་པ་དང་། བསམ་
གཞིགས་ཇི་ལྟར་བྱེད་དགོས།
ཀིཤ་ན་མུར་ཏི། ང་ཚོས་བསམ་གཞིགས་ཇི་ལྟར་བྱེད་དགོས་མིན་གཅིག་པུ་མིན་པར།
བསམ་གཞིགས་ཞེ་ན་གང་ཡིན་མིན་ཡང་རྟོག་ཞིབ་བྱེད་དགོས། ངས་ང་འགྲོ་བ་མི་ཞིག་
དང་མི་སེར་ཞིག་ཡིན་པའི་ཆ་ནས་ངའི་བསམ་གཞིགས་བྱེད་སྟངས་གང་ཡིན་མིན་
ཤེས་རོགས་བྱེད་ཐུབ་ཀྱི་ཨེ་རེད། དེ་འཕྲུལ་ཆའི་རང་བཞིན་རེད་དམ། ཡང་ན་རང་དབང་
བ་རེད། ངས་དེ་ངའི་ནང་ལ་བྱ་བ་བྱེད་པ་བཞིན་ཤེས་ཐུབ་ཀྱི་ཨེ་རེད། རོགས་པ་མེད་
པ་བཟོ་བ་ལ་ཐོག་མར་ངས་བསམ་གཞིགས་ཀྱི་བྱེད་ལས་རྣམས་ཤེས་པར་བྱེད་དགོས།
ངས་བསམ་གཞིགས་དེ་ཆ་ཚང་བ་དང་གཏིང་ཟབ་པོའི་ཐོག་ནས་ཤེས་པ་བྱེད་དགོས།
བསམ་བློ་ཚང་མ་ལ་བརྟག་དཔྱད་བྱེད་དགོས་ལ། བསམ་བློ་གཅིག་ཀྱང་ཆ་ཚང་བར་
མ་ཤེས་བར་དུ་གློད་རྒྱུ་མེད། དེ་ནས་ཀླད་པ་དང་སེམས་པ་སོགས་ཡོངས་རྫོགས་གྲུང་
པོ་ཆགས་རྒྱུ་རེད། ངས་རྟོག་པ་ཚང་མའི་རྩ་བ་དང་མཐའ་བར་དུ་ཆ་ཚང་བའི་ཐོག་ནས་
རྗེས་འདེད་བྱེད་པའི་དུས། རྟོག་པ་རང་ངོས་ནས་མེད་པར་ཆགས་འགྲོ་བ་དེ་མཐོང་རྒྱུ་
རེད། ངས་དེའི་ཐོག་ལ་གང་ཡང་བྱེད་དགོས་མ་རེད། གང་ཡིན་ཞེ་ན་རྟོག་པ་ནི་དྲན་པ་
ཡིན། དྲན་པ་ནི་མྱོང་བ་ཡི་རྟགས་ཡིན་ལ། ཇི་སྲིད་མྱོང་བ་དེ་ཡོངས་སུ་རྫོགས་པ་
དང་། ཆ་ཚང་བ་དང་། ཁྱོན་ཡོངས་ནས་མ་ཤེས་ན། དེས་རྟགས་སམ་ཤུལ་ཤིག་ལྷག་
གི་ཡོད། ངས་མྱོང་བ་ཚ་ཚང་བར་བྱས་ཡོད་པའི་སྐབས་དེར་མྱོང་བ་དེས་རྟགས་ཤུལ་
ལུས་རྒྱུ་མ་རེད། དེར་བརྟེན། གལ་ཏེ་ང་རྟོག་པ་རེ་རེ་བཞིན་བརྒྱུད་དེ་རྟགས་ཤུལ་དེ་གང་
དུ་འདུག་ལྟ་བ་དང༌། དོན་དངོས་སུ་རྟགས་ཤུལ་དེའི་མཉམ་དུ་བསྡད་ན། དངོས་ཡོད་དེ་
ཁ་ཕྱེས་ནས་དངོས་ཡོད་དེས་བསམ་གཞིགས་ཀྱི་བྱ་རིམ་བཀག་སྟེ་རྟོག་པ་དང་ཚོར་བ་
ཐམས་ཅད་ཤེས་ཡོང་གི་ཡོད། དེ་ལྟར་ཀླད་པ་དང་སེམས་པ་གཉིས་དྲན་ཤེས་མང་པོ་
ཞིག་ལས་གྲོལ་འགྲོ། དེ་འབྱུང་བར་དོ་སྣང་ཆེན་པོ་ཞིག་དགོས། ཤིང་སྡོང་དང་བྱ་བྱིའུ་
གཅིག་པུར་དོ་སྣང་བྱ་རྒྱུ་ཙམ་མིན་པར། རྟོག་པ་ཐམས་ཅད་ཤེས་བའི་ནང་གི་དོ་སྣང་དེ་
དགོས།
དགེ་རྒན། དེ་དཀའ་རྙོག་གི་འཁོར་ལོ་ཆེན་པོ་ཞིག་ཡིན་ས་རེད། སེམས་ཀྱིས་བསམ་
གཞིགས་ཀྱི་ལམ་ལུགས་ཤིག་ལས་གྲོལ་ཐབས་བྱེད་ཀྱི་ཡོད་པ་དང༌། བསམ་གཞིགས་
ཀྱི་རྒྱུན་རིམ་དེ་ཤེས་པར་དེ་ལ་སེམས་ལ་མེད་པའི་ཚོར་སྐྱེན་པོ་ཞིག་དགོས།
ཀིཤ་ན་མུར་ཏི།རྟོག་པ་གཅིག་ལ་གཞི་ཞོགརྟོག་པ་གང་འདྲ་ཞིག་ཡིན་ཡང་འགྲིག དེའི་
ནང་འཛུལ། ཁྱེད་ལ་དེ་འདྲའི་རྟོག་པ་གཅིག་ཅིའི་ཕྱིར་ཡོད་མིན་དང༌། དེའི་ནང་གང་ཡོད་
མེད་ལྟོས། དེ་ཤེས་པར་གྱིས། ཁྱེད་ཀྱིས་དེའི་རྩ་བ་ཐམས་ཅད་ཆ་ཚང་བར་སྔོག་མ་ཚར་
བར་གཡུག་མ་བཞག
དགེ་རྒན། དེ་བྱེད་མཁན་ལག་ཆ་དེ་ཚོར་སྐྱེན་པོ་ཡོད་ན་གཞི་ནས་དེ་བྱེད་ཐུབ།
ཀིཤ་ན་མུར་ཏི། ཁྱེད་ཀྱིས་རྟོག་པ་བྱེ་བྲག་པ་གཅིག་ལ་ལྟ་ཞིབ་བྱེད་དུས། རྟོག་པ་དེ་ལ་
རྟོག་ཞིབ་བྱེད་མཁན་གྱི་ལག་ཆ་དེ་ཤེས་རྒྱུ་འགོ་ཚུགས་རྒྱུ་རེད། དེ་ནས་གལ་ཆེ་བ་དེ་
ནི་རྟོག་པ་དེ་མིན་པར་དེ་ལ་རྟོག་ཞིབ་བྱེད་མཁན་གྱི་བློ་དེ་ཡིན་ལ། རྟོག་ཞིབ་བྱེད་མཁན་
གྱི་བློ་དེ་ནི་“ང་རྟོག་པ་དེ་ལ་དགའ་བོ་མེད། རྟོག་པ་འདི་ལ་དགའ་བོ་ཡོད།” ཟེར་
མཁན་གྱི་རྟོག་པ་དེ་ཡིན། དེ་ལྟར་བྱས་ན་ཁྱེད་ཀྱིས་མཚོན་རྟགས་ཙམ་མིན་པར་རྟོག་པ་
དེའི་གཏིང་རིམ་ལ་འཐབ་རོལ་བྱེད་ཀྱི་ཡོད་རེད། དེས་ན་དགེ་རྒན་ཞིག་ཡིན་པའི་ཆ་ནས་
ཁྱེད་ཀྱིས་བཟང་ངན་གི་ཐག་གཅོད་མི་བྱེད་པར། སློབ་ཕྲུག་ཚོར་འདི་འདྲའི་དོ་སྣང་ལྡན་
པའི་རྟོག་ཞིབ་དེ་ཇི་ལྟར་སྐྱེད་སྐྲུན་བྱ་རྒྱུ་ཡིན། ད་དུང་དྲི་རྒྱུ་ཞིག་ལ། ཁྱེད་ཀྱིས་སློབ་ཁྲིད་
ཇི་ལྟར་བྱེད་ཀྱི་ཡོད། སློབ་ཁྲིད་དང་སློབ་སྦྱོང་བྱེད་སའི་ཁོར་ཡུག་དང་། གནས་སྟངས་
དང༌། རླུང་ཁམས་དེ་གང་འདྲ་ཡོད་རེད། ཁྱེད་ཀྱིས་ལོ་རྒྱུས་སློབ་ཁྲིད་བྱེད་ཀྱི་ཡོད་པ་
དང་སློབ་ཕྲུག་གིས་སྦྱོང་གི་ཡོད་པ་ཆ་བཞག་ན། སློབ་ཁྲིད་དང་སློབ་སྦྱོང་བྱེད་སའི་ཁང་
པ་དེའི་རླུང་ཁམས་དང་། ཁོར་ཡུག་དང༌། ཁྱད་ཆོས་རྣམས་གང་འདྲ་ཡོད་རེད།
དགེ་རྒན། དགེ་རྒན་སློབ་ཕྲུག་གཉིས་ཀས་དོ་སྣང་བྱེད་པའི་དུས་དེར་མཁའ་དབུགས་
ཁྱད་པར་བ་ཞིག་ཡོད་རེད།
ཀིཤ་ན་མུར་ཏི། ངས་དོ་སྣང་ཞེས་པའི་ཚིག་དེ་བེད་སྤྱོད་བཏང་འདོད་ཀྱི་མི་འདུག གལ་
ཏེ་ཁྱེད་ཀྱིས་དགེ་རྒན་གྱི་དྲུང་ནས་གང་ཞིག་སློབ་པའི་དུས། དེ་འདྲའི་གླེང་མོལ་དང་
སློབ་སྦྱོང་ལེན་རྒྱུའི་རང་བཞིན་དེ་གང་འདྲ་ཡོད། མེ་ཏོག་ཅིག་སྐྱེ་འཕེལ་འབྱུང་བར་
མཚོན་ན། དེ་ལ་ངེས་པར་དུ་ཆར་ཆུ་དགོས། ཁྱེད་ཀྱིས་ཤེས་སོང་ངམ།
དགེ་རྒན། ང་ཚོས་དེ་གོ་ལྡོག་ནས་བྱས་ན་འགྲིག་གི་རེད་དམ།
ཀིཤ་ན་མུར་ཏི། ཇི་ལྟར་བྱས་ན་འགྲིག་གི་རེད། ངས་ཁྱེད་ལ་ཚན་རིག་སློབ་ཅེས་བརྗོད་
པ་ཆ་བཞག་ན། ཁྱེད་ཀྱིས་ཚན་རིག་སློབ་སའི་ཁང་པའམ། དགེ་རྒན་གྱིས་སློབ་ཁྲིད་
བྱེད་པ་དང་སློབ་ཕྲུག་གིས་སློབ་སྦྱོང་བྱེད་སའི་ཁང་མིག་དེའི་ནང་མཁའ་དབུགས་གང་
འདྲ་འདུག གནས་དེར་ཁྱད་ཆོས་གང་དགོས་ཀྱི་འདུག དེར་མཁའ་དབུགས་གང་འདྲ་
འདུག དེར་དྲི་བཟང་གང་འདྲ་འདུག
དགེ་རྒན། ཁོར་ཡུག་ཁུ་སིམ་པོ་དང་ལྷིང་འཇགས་ཡོད་རེད།
ཀིཤ་ན་མུར་ཏི། ཁྱེད་ལྟ་གྲུབ་སྨྲ་བ་རེད། ང་མ་རེད། ང་ལ་ལྟ་གྲུབ་གང་ཡང་མེད། ངས་
དངོས་ཡོད་ཤེས་འདོད་ཀྱི་ཡོད། ཁྱེད་དངོས་ཡོད་ལས་འདས་འགྲོ་ཡི་ཡོད། དེ་ནི་ངས་
དགག་བྱ་བྱེད་ས་དེ་ཡིན། ཁྱེད་ཀྱིས་སློབ་ཁྲིད་བྱེད་པ་དང་ཁོང་ཚོས་སློབ་སྦྱོང་བྱེད་པའི་
སྐབས་འཛིན་ཁང་དེའི་མཁའ་དབུགས་དེ་གང་འདྲ་འདུག མཁའ་དབུགས་དེ་དངོས་ཡོད་
དེ་རེད།
དགེ་རྒན། དགེ་རྒན་དང་སློབ་ཕྲུག་བར་ལ་གྲོགས་པོའི་འདུ་ཤེས་ཡོད་རེད།
ཀིཤ་ན་མུར་ཏི། ཁྱེད་ཀྱིས་དངོས་ཡོད་གནས་ཚུལ་ལ་གདོང་ལེན་བྱེད་ཀྱི་མི་འདུག ཁྱེད་
ཀྱིས་སློབ་ཁྲིད་བྱེད་ཀྱི་ཡོད་རེད་ལ། ཤེས་གསལ་ལྟར། སློབ་ཕྲུག་གིས་སློབ་སྦྱོང་བྱེད་
པའི་སྐབས་ཁྱད་ཆོས་ངེས་ཅན་ཞིག་ཡོད་ངེས་པ་རེད། ངས་ཁྱད་ཆོས་དེ་གང་རེད་ཅེས་
འདྲི་ཡི་ཡོད། དེས་ན་ཁྱེད་ལ་གླེང་མོལ་ནི་ཕན་ཚུན་ཐུན་མོང་བ་ཞིག་ཡིན་པ་དང༌།
སློབ་སྦྱོང་ནི་སློབ་ཁྲིད་ཡིན་པའི་ངོ་བོ་དེ་ངོ་མར་མྱོང་ཚོར་བྱུང་ངམ།
དགེ་རྒན།ཐོག་མར་སློབ་ཁྲིད་བྱེད་དུས་ངས་སློབ་ཕྲུག་རྣམས་ལ་གནས་དོན་ཞིག་བརྒྱུད་
སྤྲོད་བྱེད་ཀྱི་ཡོད་བསམ་གྱི་ཡོད། འོན་ཀྱང་ད་ལྟར་ངས་སློབ་ཁྲིད་བྱེད་དུས་རང་ལ་སློབ་
གསོ་ཞིག་ཀྱང་ཐོབ་ཀྱི་ཡོད་པ་དེ་ཤེས་བྱུང༌། འདི་ནི་འཚོལ་ཞིབ་བྱེད་སྐབས་དང་། དགེ་
སློབ་གཉིས་ཀས་མཉམ་དུ་རྟོག་ཞིབ་བྱེད་དུས་སོགས་སྐབས་འགའ་རེར་འབྱུང་གི་
འདུག
ཀིཤ་ན་མུར་ཏི། དེ་འདྲའི་མཉམ་དུ་འཚོལ་ཞིབ་བྱེད་པའི་སྐབས་འབྱུང་བའི་གནས་བབ་
དེ་གང་རེད། འབྲེལ་ལམ་གྱི་མཁའ་དབུགས་དེ་གང་རེད། དེ་འདྲའི་འབྲེལ་མོལ་ཡོང་ཐུབ་
པའི་གནས་བབ་དེ་འགྲེལ་བརྗོད་བྱེད་པར་སྤྱད་རྒྱུའི་ཚིག་དེ་གང་རེད།
དགེ་རྒན། ཤེས་འདོད་རེད།
ཀིཤ་ན་མུར་ཏི། ཁྱེད་ཀྱིས་གང་སློབ་ཁྲིད་བྱེད་ཀྱི་ཡོད།
དགེ་རྒན། ཧིན་རྡི་ཁྲིད་ཀྱི་ཡོད།
ཀིཤ་ན་མུར་ཏི། སློབ་ཕྲུག་ཚོ་སྦྱོང་འདོད་ཡོད་པ་དང་ཁྱེད་ཁྲིད་འདོད་ཡོད། དེས་ན་དེས་
ཁོར་ཡུག་གང་སྐྲུན་གྱི་འདུག གནས་དོན་གང་འབྱུང་གི་འདུག
དགེ་རྒན། སློབ་ཕྲུག་ཚོས་ང་ལ་ཉན་གྱི་འདུག
ཀིཤ་ན་མུར་ཏི། ཁྱེད་ཀྱིས་ཕྲུ་གུ་ཚོས་ཁྱེད་ལ་ཉན་གྱི་འདུག་ཟེར། ཁྱེད་ཀྱིས་ཁོང་ཚོ་ལ་
གནས་དོན་ཞིག་བཤད་འདོད་ན། གང་འབྱུང་གི་འདུག ངས་ཁྱེད་ཀྱིས་དེ་རྟོག་ཞིབ་བྱ་
རྒྱུའི་རེ་བ་ཡོད།
དགེ་རྒན། དེ་ལ་གྲུང་ཤ་དོད་པོའི་རང་བཞིན་ཞིག་འབྱུང་རྒྱུ་རེད།
ཀིཤ་ན་མུར་ཏི། ང་དེའི་གཏིང་ཟབ་སར་འགྲོ་འདོད་ཀྱི་འདུག དེ་ལ་གྲུང་ཤ་དོད་པོའི་རང་
བཞིན་ཞིག་འབྱུང་རྒྱུ་རེད་ཅེས་བརྗོད་དུས། ཁྱེད་ཀྱིས་དེའི་སྒྲོམ་གཞི་ཞིག་ནང་བཅུག་
ཚར་ཡོད། ངས་ཁྱེད་དང་ང་གཉིས་དེ་འགྲེལ་བརྗོད་བྱ་རྒྱུ་ལས་འགོག་ཐབས་བྱེད་བཞིན་
ཡོད།
དགེ་རྒན། སློབ་ཁྲིད་བྱ་རྒྱུ་དང་སློབ་སྦྱོང་བྱ་རྒྱུའི་དམིགས་ཡུལ་གཉིས་ཡོད་པའི་དུས། དེ་
གཉིས་ཀ་འགྲུབ་ཀྱི་ཡོད། འདི་ནས་དར་ཁྱབ་དང་འགུལ་སྐྱོད་ཅིག་ཡོང་གི་ཡོད། གནས་
བབ་འདི་ངས་ཤེས་པའི་གནས་བབ་གཞན་རྣམས་དང་ཅུང་ཟད་མི་འདྲ་བ་ཡོད།
ཀིཤ་ན་མུར་ཏི། དགེ་རྒན་དང་སློབ་མ་གཉིས་ཀ་ལ་སྦྱང་རྒྱུ་དང་སློབ་ཁྲིད་བྱ་རྒྱུའི་
སེམས་འགུལ་ཞིག་ཡོད་དུས་དོ་སྣང་གི་རང་བཞིན་དེ་འབྱུང་རྒྱུ་རེད། ཁྱེད་ཀྱིས་
འཛིན་ཁང་ནང་ལ་ཚོར་སྣང་དང་ཁོར་ཡུག་ཅིག་སྐྲུན་དགོས་ཀྱི་ཡོད། ད་ལྟར་ཉིད་
ང་གཉིས་ཀྱིས་ཁོར་ཡུག་ཅིག་བསྐྲུན་ཡོད། གང་ཡིན་ཞེ་ན་ངས་འཚོལ་རོགས་
བྱེད་འདོད་ཀྱི་ཡོད་ལ་ཁྱེད་ཀྱང་འཚོལ་རོགས་བྱེད་འདོད་ཡོད། སློབ་ཁྲིད་བྱ་རྒྱུ་དང་སྦྱང་
རྒྱུ་དེ་ཁོར་ཡུག་འདི་འདྲ་ཁོ་ནར་འབྱུང་ནུས་པས། ཁོར་ཡུག་འདི་རྒྱུན་སྐྱོང་ཐུབ་ཀྱི་ཨེ་
རེད།
ང་ཚོས་སློབ་ཕྲུག་ཚོའི་བསམ་བློ་དང་ཀུན་སློང་ལ་འདི་འདྲའི་འཚོལ་ཞིབ་བྱ་རྒྱུའི་འདུ་
ཤེས་དེ་ཇི་ལྟར་སྐྲུན་དགོས་མིན་གྱི་དྲི་བ་དེ་ནས་འགོ་བཙུགས་རེད། ངས་ཁྱེད་ལ་སློབ་
ཁྲིད་ཇི་ལྟར་བྱེད་ཀྱི་ཡོད། ཁོང་ཚོའི་བསམ་བློ་ཇི་ལྟར་སྐྱེད་ཀྱི་ཡོད་ཅེས་དྲིས་ཡིན། དེ་
བཞིན། ངས་ཁྱེད་ཀྱིས་དངོས་སུ་སློབ་ཁྲིད་བྱེད་དུས་གང་འབྱུང་གི་འདུག་ཅེས་དྲིས་
ཡིན། ཁྱེད་ཀྱིས་སློབ་ཁྲིད་བྱེད་སྐབས་ཀྱི་ཁོར་ཡུག་དེ་གང་འདྲ་འདུག ཁོར་ཡུག་དེ་ལྷིང་
འཇགས་པོ་ཞིག་འདུག་གམ་དཀའ་ཁག་ཅན་ཞིག་འདུག དེས་ན། གལ་ཏེ་ཁྱེད་ཀྱིས་
རང་གི་བསམ་བློ་དང་བསམ་བློའི་བྱེད་ལས་ལ་བརྟག་དཔྱད་བྱས་མེད་ན། སློབ་ཕྲུག་
ཚོར་འཚོལ་ཞིབ་ཀྱི་འདུ་ཤེས་སྐྱེད་སྐྲུན་བྱེད་ཐུབ་ཐབས་མེད། འོན་ཀྱང་། གལ་ཏེ་
ཁྱེད་ཀྱིས་རང་ཉིད་ལ་དེ་ལྟར་བྱས་ཡོད་ན། ཁོར་ཡུག་སྐྲུན་ཐུབ་ངེས། ངས་བལྟས་ན། དེ་
འདྲའི་ཁོར་ཡུག་དང༌། དེ་འདྲའི་དོ་སྣང་དེ་ནི་སློབ་ཁྲིད་དང་སློབ་སྦྱོང་ལ་མེད་ཐབས་མེད་
པའི་རྒྱུ་ཆ་ཞིག་ཡིན།
དགེ་རྒན། ཁྱེད་ཀྱིས་དངོས་ཡོད་ཀྱི་མཚན་ཉིད་ནི་དངོས་ཡོད་དེ་ཉམས་སུ་མྱོང་བ་དང་
གཏན་ནས་མི་འདྲ་གསུངས་སོང༌། དེས་ན། བྱ་དངོས་གང་དེའི་མཚན་ཉིད་དང་བྱ་
དངོས་དེ་དངོས་སུ་བསྒྲུབ་རྒྱུ་གཉིས་བར་ལ་བར་སྟོང་ཡོད་པར་སྣང༌། ད་དུང་ཁྱེད་
ཀྱིས་ང་ཚོས་བྱ་བ་གང་ཞིག་ལ་དགའ་མོས་ཡོད་པའི་རྒྱུ་མཚན་གྱིས་བྱ་བ་དེ་བསྒྲུབ་མྱོང་
བ་དེ་འདྲ་ཨེ་ཡོད་ཅེས་དྲིས་སོང༌། ཀུན་སློང་དང་མཇུག་འབྲས་རྣམས་ལ་མི་བརྟག་པར་
བྱ་དངོས་ཤིག་གི་གཏིང་རིམ་ལ་ཇི་ལྟར་སླེབས་རྒྱུ་རེད།
ཀིཤ་ན་མུར་ཏི། ངས་སླེབས་རྒྱུའི་ཐབས་ཤེས་བཏང་ས་དེ་དེ་ཡིན། གནས་དོན་ཞིག་
ཆ་ཚང་བར་མཐོང་རྒྱུ་དེ་ནི་དུས་ཀྱི་མཇུག་སྒྲིལ་ལམ་དེ་ཤེས་རྟོགས་བྱུང་བའི་རྟགས་དེ་
ཡིན། གལ་ཏེ་སློབ་ཁྲིད་དང་སློབ་སྦྱོང་གི་རིམ་པ་གང་ཞིག་ལ་ཀུན་སློང་ཡོད་ན་གནས་
དོན་དེ་མཐོང་ཐུབ་བམ། མི་ཚེ་ནི་རྒྱུན་ཆད་མེད་པའི་ཁྲིད་སྦྱོང་(teaching and
learning)གི་རྒྱུད་རིམ་ཞིག་ཡིན་ལ། ཀུན་སློང་ཡོད་ན་ཁྲིད་སྦྱོང་འབྱུང་མི་ཐུབ། ང་
ཚོ་ལ་ཀུན་སློང་ཡོད་པའི་དུས་ཁྲིད་སྦྱོང་གི་གནས་བབ་དེ་འབྱུང་མི་ཐུབ། དེས་ན་གཟབ་
ནན་གྱིས་ལྟོས་དང༌། ཁྲིད་པ་དང་སྦྱོང་པའི་རང་བཞིན་དེ་ལ་གུས་བརྩིའི་རང་བཞིན་ཞིག
ཡོད། ཁྱེད་ནི་སློབ་མཁན་ཡིན་ལ་བསླབ་ཡུལ་ཡང་ཡིན་པས། ད་ལྟར་ང་ལ་འབྱུང་བཞིན་
པ་ལྟར། ཁྲིད་པ་དང་སྦྱོང་བ་ཁོ་ན་མ་གཏོགས་སློབ་ཕྲུག་དང་དགེ་རྒན་མེད་ལ། བླ་མ་
དང་སློབ་མ་སོགས་གང་ཡང་མེད། ངས་སྦྱོང་གི་ཡོད་ལ། ངས་རང་གིས་རང་ལ་སློབ་ཀྱི་
ཡང་ཡོད་པས། རྒྱུད་རིམ་ཡོངས་རྫོགས་གཅིག་རེད། དེ་གལ་གནད་ཆེན་པོ་ཡིན། དེས་
ཟུངས་ཤུགས་དང་གཏིང་ཟབ་ཀྱི་ཚོར་སྣང་སྟེར་གྱི་ཡོད་ཅིང༌། གལ་ཏེ་ང་ལ་ཀུན་སློང་
ཡོད་ན་དེ་བཀག་འགོག་བཟོ་རྒྱ་རེད། ཁྲིད་པ་དང་སྦྱོང་པ་གཉིས་གལ་གནད་ཆེན་པོ་ཡིན་
པས་གནས་དོན་གཞན་ཐམས་ཅད་རིམ་པ་གཉིས་པ་ཆགས་ཡོད། དེར་བརྟེན་ཀུན་སློང་
མེད་པ་ཆགས་འགྲོ་ཡི་ཡོད། གལ་གནད་ཆེ་བ་དེས་གལ་གནད་མེད་པ་རྣམས་མེད་པ་
བཟོས་ཏེ། ཀུན་སློང་མེད་པ་ཆགས་འགྲོ་ཡི་ཡོད་པས། ངས་ཉིན་ལྟར་རང་གི་ཀུན་སློང་
ལ་རྟོག་ཞིབ་བྱེད་དགོས་མི་འཁེལ།
དགེ་རྒན། རྒན་ལགས། དེ་ང་ལ་གསལ་པོ་ཡག་པོ་བྱུང་མ་སོང༌།
ཀིཤ་ན་མུར་ཏི། གནས་དོན་གཙོ་བོ་ནི། མི་ཚེ་ནི་སློབ་སྦྱོང་གི་རྒྱུད་རིམ་ཞིག་ཡིན་པ་ལས།
ངས་སྦྱངས་ཚར་ཡིན་ཞེས་བསྡད་རྒྱུ་མེད། མི་ཚེ་ནི་སློབ་སྦྱོང་གི་རྒྱུད་རིམ་ཡིན་པས།
གལ་ཏེ་ཀུན་སློང་ཡོད་ན་སློབ་མི་ཐུབ། གལ་ཏེ་མི་ཚེ་ནི་སློབ་སྦྱོང་གི་རྒྱུད་རིམ་ཡིན་པ་དེ་
གསལ་པོ་གསལ་རྐྱང་ཆགས་ན། དེ་ནས་ཀུན་སློང་སྐྱེ་ས་མེད། ཁྱེད་ཀྱིས་གང་ཞིག་ཐོབ་
པའི་ཆེད་དུ་སློབ་སྦྱོང་བྱེད་པའི་དུས་ཀུན་སློང་སྐྱེ་ཡི་ཡོད། དེས་ན། གལ་གནད་ཆེ་བའི་
དངོས་ཡོད་དེས་ཀུན་སློང་ཚུད་པའི་དོན་མེད་བྱ་བཞག་ཚང་མ་མེད་པ་བཟོ་རྒྱུ་རེད།
དགེ་རྒན། གལ་གནད་ཆེ་བ་དེ་དག་ལ་དངོས་ཡོད་ཡིན་པའི་ཆ་ནས་དོ་ཁུར་བྱེད་དགོས་
རེད་དམ།
ཀིཤ་ན་མུར་ཏི། གང་ལྟར་དངོས་ཡོད་དེ་གལ་གནད་ཆེ། མི་ཚེ་འདི་གལ་གནད་ཆེན་
པོ་ཡིན། མི་ཚེ་ནི་གང་ཡིན་པ་དེ་རེད། དེ་མིན་ན་མི་ཚེ་མིན། གལ་ཏེ་ཀུན་སློང་མེད་ན་
གང་ཡིན་པ་དེ་རེད། གལ་ཏེ་ཁྱེད་ཀྱིས་སྡུག་བསྔལ་གྱི་དངོས་ཡོད་ཤེས་ན། གཞན་དེ་
རང་ངོས་ནས་སླེབས་རྒྱུ་རེད། ཁྱེད་ཀྱིས་དོན་མེད་ཀྱི་ཀུན་སློང་དེ་ཤེས་རྟོགས་མེད་པར་
གཞན་དེར་སླེབས་མི་ཐུབ།
དགེ་རྒན། དེས་ན། གལ་ཆེན་དེ་ལ་དོ་ཁུར་བྱ་རྒྱུ་མེད་ཡིན་པར་འདྲ།
ཀིཤ་ན་མུར་ཏི། གལ་གནད་ཆེ་བ་ནི་གནས་ལུགས་དེ་ཡིན་པས་དེ་ཤེས་རྟོགས་བྱེད་
དགོས། དེའི་ནང་ལ་འཛུལ་དགོས། གལ་ཏེ་ཁྱེད་ཞེ་འདོད་ཅན་ཡིན་ན་རྦད་དེ་ཞེ་འདོད་
ཅན་བྱེད་དགོས་པ་ལས། བསམ་བློ་རྩེ་གཉིས་སུ་འགྱུར་བཅུག་རྒྱུ་མེད། ཡང་ན་ཞེ་
འདོད་ཅན་གྱིས། ཡང་ན་ཞེ་འདོད་ཀྱི་དངོས་ཡོད་དེ་ལ་ལྟ་ཞིབ་གྱིས། གཉིས་ཀ་དངོས་
ཡོད་ཡིན་ལ། ཁྱེད་ཀྱིས་གནས་ལུགས་གཅིག་ལ་རྟོག་ཞིབ་བྱེད་དུས། དེའི་ནང་ལ་རྦད་
དེ་བློ་རྩེ་གཅིག་གིས་སིམ་འགྲོ་དགོས། གལ་ཏེ་ཁྱེད་གནས་ལུགས་དེའི་ནང་ལ་རྦད་དེ་
སོང་བ་ཡིན་ན། གནས་ལུགས་དེས་ཞེ་འདོད་ཀྱི་ནང་ལ་གང་ཚུད་ཡོད་པ་སྟོན་འགོ་
ཚུགས་རྒྱུ་རེད། ཞེ་འདོད་ཀྱི་གནས་ལུགས་དེས་རང་ཉིད་གསལ་འདོན་བྱ་རྒྱུ་རེད་ལ། དེ་
ནས་ཞེ་འདོད་མེད་པ་ཆགས་རྒྱུ་རེད།
ཆོས་ལུགས་མི་སྣ་མང་ཆེ་བས་གནས་ལུགས་ཀྱི་སྐོར་ལ་གཞུང་ལུགས་མང་པོ་
གསར་གཏོད་བྱས་ཡོད། འོན་ཀྱང་ཁོང་ཚོས་དངོས་ཡོད་དེ་ཤེས་ཀྱི་མེད། ཁོང་ཚོས་
གཞུང་ལུགས་ཤིག་གཏན་འབེབས་བྱས་ཏེ་དེས་གནས་ལུགས་ངོ་མ་དེ་སྐྱོབ་པའི་རེ་
བ་བྱེད་ཀྱི་ཡོད། འོན་ཀྱང་དེ་འབྱུང་མི་ཐུབ། དེས་ན་གལ་ཆེའི་གནས་ལུགས་གང་ཡང་
གཏན་འབེབས་བྱ་རྒྱུའི་འབད་རྩོལ་མ་བྱེད། དེ་བས་ཁྱེད་བྱ་བ་ལོག་པ་བསྒྲུབ་པར་ཇི་
ལྟར་ཕྱོགས་འགྲོ་ཡི་ཡོད་མེད་ལྟོས། གནས་ལུགས་ལ་གནས་ལུགས་རང་མ་གཏོགས་
གལ་ཆེ་བའི་གནས་ལུགས་ཤིག་མེད། ཁྱེད་ཀྱིས་གནད་འགག་དེ་ཤེས་ཀྱི་འདུག་གམ།
གནས་ལུགས་གཅིག་གིས་གནས་ལུགས་གཞན་ཞིག་ལ་ལད་ཟློས་མི་བྱེད། ལད་ཟློས་
བྱས་ན་དེ་གནས་ལུགས་མིན། གལ་ཏེ་ཁྱེད་ཀྱིས་གནས་ལུགས་དེར་ལྟ་སྐབས། གནས་
ལུགས་དེ་ལས་ཁྱེད་ལ་ཅི་ཞིག་ཐོབ་ཡོང་བསམ་པའི་གཞི་ཞིག་གི་ཐོག་ནས་བལྟས་ན།
ཁྱེད་ཀྱིས་གནས་ལུགས་ནམ་ཡང་མཐོང་མི་ཐུབ། གནད་འགག་ནི་གནས་ལུགས་ལ་
བལྟ་རྒྱུ་དེ་ཁོ་ན་ཡིན་ལ། གནས་ལུགས་ནི་གནས་ལུགས་རང་ཡིན་པ་ལས། དེ་ལ་དྲག་
པ་དང་ཞན་པ་གང་ཡང་མེད། དེ་སྙིང་རྗེ་མེད་པ་ཞིག་ཡིན། གལ་ཏེ་ང་ཁྲིམས་རྩོད་པ་
ཞིག་ཡིན་ན། ང་ཁྲིམས་རྩོད་པ་ཞིག་རང་ཡིན་པ་ལས། དེ་ལས་གཡོལ་ས་གང་ཡང་
མེད། གནས་ལུགས་དེ་ལ་ལྟ་བ་དང༌། དེའི་ནང་ལ་འཛུལ་བ་དང་། ཀུན་སློང་རྣམས་
ལ་བལྟས་ན། གནས་ལུགས་དང་དེའི་རྙོག་འཛིང་རྣམས་མངོན་ཏེ། ཁྱེད་དེའི་ཕྱི་ལ་ཐོན་
ཡོང་གི་རེད།འོན་ཀྱང་། གལ་ཏེ་ཁྱེད་ཀྱིས་“ངས་རྟག་ཏུ་བདེན་པ་བཤད་དགོས་”ཟེར་
ན་དེ་ནི་འཆར་སྣང་ཙམ་ཡིན། དེ་ནི་ཚོད་དཔག་རྫུན་མ་ཞིག་ཡིན། དེས་ན། ཁྱེད་ཀྱིས་
གལ་ཆེན་མིན་པར་བརྩིས་པའི་གནས་ལུགས་དེ་ལས་གལ་ཆེ་བར་བརྩིས་པའི་གནས་
ལུགས་དེའི་ཕྱོགས་སུ་མ་སྐྱོད། གནས་ལུགས་ནི་གནས་ལུགས་ཁོ་ན་མ་གཏོགས་དེ་
ལ་གལ་ཆེ་ཆུང་གང་ཡང་མེད། དེས་ངོ་མར་ཁྱེད་ལ་མི་ཚེར་དེ་ལྟར་ལྟ་དགོས་པ་བྱ་རྒྱུ་
རེད། དེ་ལྟར་ཁྱེད་ཀྱིས་འཁྲུལ་སྣང་དང༌། སེམས་དང་ཀླད་པའི་ནུས་ཤུགས་ཉེས་སྤྱོད་
དུ་འགྲོ་བ་ཚང་མ་སྐད་ཅིག་ཉིད་ལ་མེད་པ་བཟོ་རྒྱུ་རེད། དེ་ནས་སེམས་ཀྱིས་འཁྲུལ་བ་
དང་། སྡང་བ་དང༌། ཚུལ་འཆོས་སོགས་མེད་པར་བྱ་བ་ཏག་ཏག་བྱེད། དེ་ནས་སེམས་
ཧ་ཅང་གསལ་པོ་དང་རྣོན་པོ་ཆགས་ཀྱི་ཡོད་ལ། དེ་ནི་འཚོ་གནས་བྱེད་སྟངས་དེ་ཡིན།

བརྒྱད་བ། ཡང་དག་བའི་བསམ་བློ།
On the Good Mind

ངས་བལྟས་ན་ང་ཚོ་ཕལ་ཆེ་བར་འཛམ་གླིང་ནང་ལ་གང་འབྱུང་གི་ཡོད་མེད་སྐོར་
གསལ་པོ་ཤེས་རྟོགས་ཡོད་རེད་དྲན་གྱི་འདུག ལོ་རྒྱུས་ཀྱི་རྒྱུད་རིམ་ནང་གི་ཞི་བདེ་ལོག་
སྤྱོད་ཀྱི་འཁྲབ་སྟོན་ལ་ལྟ་དུས། ཏན་ཏན་ང་ཚོའི་མི་ཚེ་འདི་གང་འདྲ་རེད་སྙམ་པའི་དྲི་བ་
འདྲི་མྱོང་ཡོད་རྒྱུ་རེད། མི་མང་ཕོན་ཆེན་བྲན་གཡོག་ཏུ་བཀོལ་རྒྱུ་དང་ལྐོག་ཟ་རུལ་སུངས་
བྱེད་ཀྱི་ཡོད་ལ། ཁ་ནས་ཞི་བདེ་གླེང་གི་ཡོད། ཆོས་ལུགས་ཀྱི་ཕན་འབྲས་སོན་མེད་ལ།
རྨོངས་དད་ལས་གང་ཡང་ལུས་མེད། ང་ཚོ་ལ་སྲོལ་རྒྱུན་དང་། གྲངས་ལས་འདས་པའི་
ཆོས་དཔོན། ལུང་སྟོན་པ། གྲྭ་བ། སྐར་རྩིས་བ་བཅས་ཀྱི་རྡོག་ཁྲལ་ལྕི་མོ་ཞིག་ཡོད། ད་
དུང་། དབུལ་ཕོངས་དང་། ཉམས་རྒུད། སྐྱུག་བྲོ་བའི་འཚོ་གནས་ཀྱི་རང་བཞིན་རྣམས་
ཡོད་ལ།དེ་བཞིན།ཧ་ཅང་ཡི་ཆད་ཀྱི་ཚོར་བ་ཡང་ཡོད།དེས་ན།ཚད་མེད་ཀྱི་སྡུག་བསྔལ་
འདི་མཐོང་སྐབས་ང་ཚོས་འདི་དག་ལ་ལན་ཅི་ཞིག་ཡོད། མི་ཁག་ཅིག་གིས་ལམ་ལུགས་
གསར་པའམ་ལྟ་གྲུབ་གསར་པ་མིན་པར། རྒྱལ་ཁབ་ནང་ལ་གཅིག་པུ་མིན་པར་རང་ཉིད་
ཀྱི་བསམ་བློའི་ནུས་སྟོབས་ལ་ཡང་དབང་ཚད་ཆེན་པོ་ཡོད་པའི་འགོ་ཁྲིད་གསར་པ་ཞིག་
གམ་མི་གསར་པ་ཞིག་དགོས་ཟེར་གྱི་ཡོད།འོན་ཀྱང་ང་ཚོ་ལ་འགོ་ཁྲིད་གསར་པ་དགོས་
ཀྱི་ཡོད་རེད་དམ། ང་ཚོ་ལ་དགོས་པ་ནི་འགོ་ཁྲིད་རྣམས་ལས་གྲོལ་དགོས་པ་དེ་ཡིན།
ང་ཚོས་རྙོག་འཛིང་ཆེན་པོ་འདི་དང༌། དཔལ་འབྱོར་གྱི་འགྲོ་རྒྱུགས་འགག་པ། ཆ་
སྙོམས་མིན་པ་འདི་མཐོང་སྐབས་རྀ་ཥིལུང་གཤོང་ལ་སླེབས་ཡོད་པས། འདི་ལྟ་བུའི་
སློབ་གྲྭ་ཞིག་གིས་ངོས་ནས་གང་བྱེད་ཐུབ་རྒྱ་རེད། གང་བྱེད་དགོས། ང་ཚོ་འདིའི་སྐོར་
ལ་བགྲོ་གླེང་བྱ་རྒྱུ་ཨེ་ཡིན།
མིག་དཔེ་ཞིག་ཡིན་པའི་ཐོག་ནས་མིན། གང་ལགས་ཞེ་ན་མིག་དཔེ་གང་འདྲ་ཞིག་ཡིན་
ཡང་ཧ་ཅང་གནོད་ཚབས་ཅན་ཡིན། མིག་དཔེ་ཡིས་ང་ཚོ་དངོས་ཡོད་ལ་ལྟ་རྒྱུར་འགོག་
རྐྱེན་བྱ་རྒྱུ་རེད་ལ། འདིར་དངོས་ཡོད་དང་ཡང་དག་པའི་ཕྱོགས་སུ་སྐྱོད་པའི་ནུས་
སྟོབས་འདོན་པའི་དངོས་ཡོད་དེ་ཤེས་རྟོགས་བྱ་རྒྱུ་ཁོ་ན་གལ་གནད་བརྩི་ཡི་ཡོད། མིག་
དཔེ་ཡིས་གཡོལ་བྱོལ་གྱི་རྒྱུ་རྐྱེན་སྣ་ཚོགས་བཟོ་བ་ལས་གང་ཡང་མེད། ང་ཚོས་འདི་
ཚང་མའི་ཐོག་ལ་བསམ་ཞིབ་བྱས་ཏེ་སློབ་གྲྭ་འདིར་གང་བྱེད་ཐུབ་ལྟ་དགོས།
འདི་ནི་གནས་དོན་ཆེ་བ་གཅིག་ནས་དོན་མེད་ཆུང་བ་ཞིག་གི་ཕྱོགས་སུ་འགྲོ་བ་མིན།
གང་ཡིན་ཞེ་ན་སློབ་གྲྭ་འདི་ནི་འཛམ་གླིང་འདིར་གང་འབྱུང་གི་ཡོད་མེད་མཚོན་བྱེད་ཀྱི་
འདྲ་གཟུགས་ཤིག་ཡིན་ལ། གཏོར་བཤིག་ཅན་གྱི་ཟང་ཟིང་དང༌། ཉམ་ཐག་པ་དང༌།
སྡུག་བསྔལ་འདི་དག་མཐོང་དུས། ངས་ལན་གཅིག་ཉིད་ལས་མེད་པ་ཚོར་གྱི་འདུག་ལ།
དེ་ནི་བསམ་བློ་གསར་པ་ཞིག་བསྐྲུན་རྒྱུ་དེ་ཡིན། གནད་འགག་གཙོ་བོ་ནི་དཀའ་ངལ་
ཚང་མར་བལྟས་ཏེ་དེ་དག་སེལ་ཐབས་འཚོལ་ཐུབ་པ་དང༌། དཀའ་ངལ་གསར་ང་
བཟོ་བའི་བསམ་བློ་གསར་པ་ཞིག་དགོས་རྒྱུ་དེ་ཡིན། ངས་བལྟས་ན། ཡང་དག་པའི་
སློབ་གསོ་ཡིས་མི་རྣམས་ཆ་ཚང་བར་འཚར་ལོངས་ཐུབ་པའི་བསམ་བློ་ཡང་དག་པ་དེ་
སྐྲུན་ཐུབ་ལ། དེ་ནི་ལུང་གཤོངས་འདི་ཙམ་མིན་པར་འཛམ་གླིང་ཡོངས་ཀྱི་གནས་དོན་
གཙོ་བོ་དེ་རེད་སྙམ།
དེས་ན། ཕན་ཚུན་གྱི་འབྲེལ་བ་འདི་ཚང་མ་ཕྱི་ངོས་ཙམ་མིན་པར་ནང་ཁོང་བྲུས་ཏེ་
ལྟ་ཐུབ་པའི་ཡང་དག་པའི་བསམ་བློ་དེ་ཇི་ལྟར་སྐྲུན་ཐུབ། ངས་བལྟས་ན། སློབ་གསོའི་
དཀའ་ངལ་དེ་ནི་ཤུགས་རྐྱེན་ལས་བྱུང་བའི་རྣམ་དཔྱོད་དང༌། ཐབས་ཇུས་ངེས་ཅན་
སློབ་པའི་རྣམ་དཔྱོད་དང༌། འཚོལ་ཐབས་མཁོ་སྒྲུབ་བྱེད་པའི་རྣམ་དཔྱོད་དེ་མིན་པའི་
རྣམ་དཔྱོད་ཅིག་སྐྲུན་ཐུབ་མིན་བལྟ་རྒྱུ་དེ་ཡིན་སྙམ། དེ་དག་སློབ་གསོའི་ཆ་ཤས་རེད།
འོན་ཀྱང་སློབ་གསོའི་བྱ་བ་ནི་དེ་དག་ཁོ་ན་གཏན་ནས་མིན། དེས་ན། ཁྱེད་ཚོས་ཕྲུ་གུ་ལ་
སྤྱི་ཚོགས་ཀྱིས་བསྐྲུན་པའི་ལམ་ལུགས་ནང་གི་སྤྱོད་པ་འཁྱེར་སོ་ངེས་ཅན་ཞིག་ལ་ལད་
ཟློས་བྱ་རྒྱུ་ཙམ་མིན་པར། མི་ཚེ་ལ་གདོང་ལེན་ཐུབ་པར་བྱས་ཏེ་འཚོ་གནས་ཀྱི་དཀའ་
ངལ་ཡོངས་རྫོགས་ཀྱི་གཏིང་ཟབ་སར་འགྲོ་ཐུབ་པའི་སློབ་གསོ་དེ་ཇི་ལྟར་སྤྲད་རྒྱུ་ཡིན།
ངས་ཁྱེད་ཚོས་ཡང་དག་པའི་བསམ་བློ་ཞེ་ན་གང་ཡིན་སྐོར་བསམ་གཞིགས་བྱས་
མྱོང་ཡོད་མེད་མི་ཤེས། གང་བཀླགས་པ་རྣམས་བློར་འཛིན་པའི་ནུས་པ་ཡོད་པ་དང་།
དྲན་པའི་བརྒྱུད་ནས་བྱ་བ་བྱེད་མཁན་དེ་ཡང་དག་པའི་བསམ་བློ་ཞིག་ཡིན་ནམ། གློག་
གི་ཀླད་པས་དེ་ཧ་ཅང་ཡག་པོ་བྱེད་ཀྱི་ཡོད། དེས་ཨང་རྩིས་ཀྱི་རྙོག་འཛིང་ཆེ་ཤོས་ཀྱི་
དཀའ་རྙོག་མང་པོ་ཧ་ཅང་མགྱོགས་པོར་རྩིས་རྒྱག་ཐུབ་ཀྱི་ཡོད། ང་ལ་དེས་མིའི་ཀླད་
པས་གྲངས་རྩིས་རྒྱག་པ་ནང་བཞིན་རྒྱག་གི་རེད་ཅེས་བཤད་མྱོང་ཡོད། སྐད་པར(-
gramophone)ནང་བཞིན་གང་བཤད་པ་རྣམས་བསྐྱར་ཟློས་བྱེད་མཁན་དེ་ཡང་
དག་པའི་བསམ་བློ་ཡིན་ནམ། དེ་ང་ཚོའི་སློབ་གསོ་རེད། མ་རེད་དམ། གནས་ཚུལ་དང་
ཟླ་དུས་ཚེས་གྲངས་སོགས་སྦྱངས་ཏེ་ལོ་རེའི་རྒྱུགས་སྤྲོད་སྐབས་ཐེངས་རེ་སྐྱོར་སྦྱོང་
བྱ་རྒྱུ་དེ་ང་ཚོའི་སློབ་གསོ་སྤྲོད་སྟངས་རེད། འདི་ལ་ཡང་དག་པའི་བསམ་བློ་སྐྱེད་པ་ཟེར་
ན་འགྲིག་གམ། དེ་བཞིན། ང་ཚོ་ཕལ་ཆེ་བས་སློབ་ཁྲིད་བྱེད་དུས་འདི་ལྟར་བྱེད་ཀྱི་ཡོད་
མ་རེད་དམ། དེས་ན། དྲན་པ་རྒྱ་བསྐྱེད་པའི་ཤེས་བྱ་གསོག་སྒྲུག་བྱ་རྒྱུ་དེ་ནི་གསོག་
སྒྲག་གི་བྱ་བ་ཙམ་ཡིན། དེས་ཡང་དག་པའི་བསམ་བློ་དྭངས་མ་ཞིག་སྐྱེད་ཀྱི་མེད། སྐྱེད་
ཀྱི་རེད་དམ། ལྡོག་ནས་བཤད་ན་ད་ལྟའི་ང་ཚོའི་སློབ་གསོའི་ལམ་ལུགས་དེ་འདི་ལ་
གཞི་བཞག་ཡོད་ཀྱང་། དྲན་པ་བསྐྱེད་པ་ཙམ་དེས་ཡང་དག་པའི་བསམ་བློ་ཞིག་སྐྲུན་
མི་ཐུབ་པ་ཤེས་གསལ་ཡིན། གང་ལྟར་གནས་དོན་ངེས་ཅན་ཁག་ཅིག་དྲན་སོས་པ་
དང་བཟོ་རྩལ་བ་ཡག་པོ་ཞིག་བྱེད་པ་ལ་ངེས་པར་དུ་དྲན་པ་དགོས། དེས་ན། དྲན་པས་
གནས་གང་དུ་འགྲེལ་བ་རྒྱག་ནུས་པ་དང་། དཔྱད་ཞིབ་བྱེད་ནུས་པ་དང་། འཚོལ་རྙེད་
བྱེད་ནུས་པའི་ཡང་དག་པའི་བསམ་བློ་དེ་ལ་འགོག་རྐྱེན་བྱེད་ཀྱི་ཡོད། དྲན་པས་གནས་
གང་དུ་དོན་དམ་པའི་རང་དབང་ལ་འགོག་རྐྱེན་བྱེད་ཀྱི་ཡོད།
ངས་ཁྱེད་ཚོས་ཇེཊ་གནམ་གྲུ་(Jet Aeroplane)གསར་གཏོད་བྱེད་མཁན་མི་
དེའི་སྐོར་ལ་བསམ་གཞིགས་བྱས་མྱོང་མིན་མི་ཤེས། ཁོང་གིས་དང་པོར་འཕུར་སྐྱོད་
འཕྲུལ་འཁོར་(Pistion Propeller Engine)གྱི་དཀའ་རྙོག་ཚང་མ་ཤེས་པར་
བྱས་དགོས་བྱུང་ཡོད། ཁོང་གིས་དེའི་སྐོར་ལ་ཤེས་རྟོགས་བྱས་རེད་ལ། ཤེས་རྟོགས་
བྱས་རྗེས་གསར་པ་ཞིག་འཚོལ་རྙེད་ཀྱི་ཆེད་དུ་དེ་དོར་དགོས་བྱུང་ཡོད། ཆེད་མཁས་པ་
རྣམས་ཀྱིས་གསར་པ་ཞིག་མ་རྙེད་བར་དུ་མུ་མཐུད་དེ་ཐབས་ཇུས་ལེགས་པ་དང་མགོ་
རྙོག་པ་དེ་འདྲ་སྤྱོད་ཀྱི་ཡོད། འོན་ཀྱང༌། གལ་ཏེ་མི་ཞིག་གིས་གསར་གཏོད་ཅིག་བྱེད་
དགོས་ན། རྙིང་པ་དེ་དོར་དགོས་འཁེལ་རྒྱུ་རེད།
དགེ་རྒན། རྒན་ལགས། ཁྱེད་ཀྱིས་དངོས་ཡོད་གོ་རྟོགས་ཀྱིས་ཡང་དག་པའི་སློབ་གསོ་
སྐྱེད་པ་དང༌། དངོས་ཡོད་ལྟ་ཚུལ་གྱིས་གཡོལ་བྱོལ་བྱེད་ཀྱི་རེད་གསུངས་སོང་། དེའི་
དོན་དག་དེ་ཁ་གསལ་དུ་བཏང་རོགས་གནང་
ཀིཤ་ན་མུར་ཏི། བསམ་ཚུལ་ཇི་ལྟར་འབྱུང་གི་ཡོད་རེད། བསམ་ཚུལ་འབྱུང་བར་གང་
བྱེད་དགོས་རེད། གང་བྱེད་དགོས་མིན་གྱི་བསམ་ཚུལ་དེ་ནི་དངོས་ཡོད་དང་འབྲེལ་བ་
མེད་ལ། དེས་བསམ་བློ་ཚད་ཅན་དང་བག་ལ་ཉལ་བཟོ་ཡི་ཡོད། གལ་ཏེ་ཕྲུ་གུས་དགེ་
རྒན་དང་། ཕ་མ། པོ་ཕོ། ཨ་ཞང་སོགས་ཀྱི་བཤད་པར་གསན་ཏེ་བསམ་ཚུལ་འགའ་ལ་
ལད་ཟློས་ཙམ་བྱས་ན། དེས་ནུས་སྟོབས་འགོག་རྐྱེན་དང་ཤེས་བྱ་ཚད་ཅན་བཟོ་རྒྱུ་རེད།
ལད་ཟློས་ཀྱི་རིགས་ཐམས་ཅད་ཀྱིས་ཤེས་བྱ་ཚད་ཅན་བཟོ་ཡི་ཡོད། གལ་ཏེ་ང་སྒྱུ་རྩལ་
དགེ་རྒན་ཞིག་ཡིན་པ་དང༌། ངས་སློབ་ཕྲུག་ཚོར་འདྲ་བཤུས་བྱེད་སྟབས་སློབ་པ་ཡིན་
ན། དེ་ནི་ལད་མོ་ཡིན་པས། དེས་དོན་སྙིང་ལྡན་པའི་གོ་རྟོགས་དང་བཀོད་འབྲིའི་ནུས་པ་
སྐྱེད་པར་ཕན་མི་ཐོགས། སྐྱེད་ཀྱི་རེད་དམ། ད་ང་ཚོས་དངོས་ཡོད་ཀྱི་ཚོར་རྟོགས་ཡོད་
པའི་དུས་ལ་གང་འབྱུང་མིན་ལྟ། ངས་རང་ཉིད་གླེན་པ་ཡིན་པ་ཚོར་རྟོགས་བྱུང་དུས། ང་
གླེན་པ་ཡིན་པའི་དངོས་ཀྱི་ཚོར་རྟོགས་དང༌། ངེས་ཤེས། ཤེས་རྟོགས་རྣམས་འབྱུང་གི་
ཡོད་རེད།
སྐབས་འདིར། ངས་ང་རང་གླེན་པ་ཡིན་པའི་སྐོར་ལ་འགྲེལ་བཤད་དང་བསམ་ཚུལ་
ཞུ་ཡི་ཡོད་མ་རེད་ལ། འགྲེལ་བརྗོད་ཙམ་གྱིས་འཐུས་ཐབས་ཀྱང་བྱེད་ཀྱི་ཡོད་མ་རེད།
གནས་དོན་ཞིག་ལ་སྒྲུབ་པ་དང་དགག་པ་གང་ཡང་མེད་པར་རྟོག་ཞིབ་བྱ་རྒྱུ་དེས་ནུས་
སྟོབས་ཧ་ཅང་ཆེན་པོ་ཞིག་སྐྱེད་ཀྱི་ཡོད།
དེས་ན། ལད་ཟློས་དང༌། ཀུན་སློང་། དང་ལེན་རྣམས་ཀྱི་བརྒྱུད་ནས་ནུས་སྟོབས་
སྐྱེད་ཀྱི་རེད་དམ། དེ་འདྲའི་དང་ལེན་གྱི་སྒྲོམ་གཞི་དེའི་ནང་ལ་བྱ་བ་སྒྲུབ་ཐུབ་རྒྱུ་རེད་
དམ།
དགེ་རྒན། ཕྱིའི་ནུས་སྟོབས་སྐྱེད་ཐུབ།
ཀིཤ་ན་མུར་ཏི། ཕྱིའི་ནུས་སྟོབས་དེ་ལད་ཟློས་བྱས་ཏེ་སྐྱེད་ཀྱི་ཡོད་དམ། ང་ཚོ་ཕལ་ཆེ་
བར་འདི་འདྲའི་སྐུལ་མ་ཆེན་པོ་གཏོང་མཁན་དེའི་རྒྱབ་ལྗོངས་ཀྱི་ཀུན་སློང་དེ་གང་ཡིན།
འདིའི་རྒྱབ་ཀྱི་དབང་མེད་དུ་སྐུལ་བའི་སྐུལ་ཤུགས་དེ་གང་རེད། དེ་བདེ་འཇགས་ཡོང་
འདོད་ཀྱི་འདོད་པ་དེ་ཡིན་པ་གསལ། མ་རེད་དམ། རང་གི་ཆུང་མའམ་ཁྱོ་ག་དང་འབྲེལ་
ལམ་ལ་བདེ་འཇགས་ཡོང་རྒྱུ་དང༌། མང་ཚོགས་དང་རང་གི་གྲོགས་པོ་སོགས་ཀྱི་ལྟ་
ཚུལ་ཡག་པོ་འབྱུང་རྒྱུ་སོགས་ཀྱི་ཆེད་དུ་མ་རེད་དམ། འདི་དག་ཚང་མས་འདོད་པ་དེ་
དཔལ་འབྱོར་གྱི་བདེ་འཇགས་ཆེད་ཁོ་ན་མིན་པར་ནང་སེམས་ཀྱི་བདེ་འཇགས་སམ་
ངེས་གཏན་ཡོང་རྒྱུ་བཅས་ཀྱི་ཆེད་རེད། མ་རེད་དམ།
དགེ་རྒན། བདེ་འཇགས་ཡོང་བའི་རེ་འབད་དེ་ནི་སེམས་ཀྱི་ཞི་བདེ་འབྱུང་འདོད་ཀྱི་
འདོད་པ་དེ་ཡིན།
ཀིཤ་ན་མུར་ཏི། ང་ལ་བདེ་འཇགས་ངེས་ཅན་ཞིག་དགོས་ཀྱི་ཡོད་ལ། ལས་ཀ་ཞིག་
ཀྱང་ངེས་པར་དགོས་ཀྱི་ཡོད་པས། གལ་ཏེ་ངའི་ཟས་ཐུན་རྗེས་མ་རག་མིན་ངེས་པ་མེད་
ན། ང་འདིར་སྐད་ཆ་བཤད་དེ་སྡོད་ཡོད་རྒྱུ་མ་རེད། སེམས་ཀྱི་ཞི་བདེ་དོན་གཉེར་གྱི་
འདོད་པ་ཞེས་པ་དེ་ང་ཚོ་ལ་སུན་སྣང་གཏན་ནས་སྐྱེ་རྒྱུ་མེད་པའི་སེམས་ཤིག་དགོས་
པའི་དོན་ཡིན་ནམ། ང་ཚོ་ཅིའི་ཕྱིར་སུན་སྣང་མི་སྐྱེ་བ་དགོས། གལ་ཏེ་སུན་སྣང་སྐྱེ་ན་
སྐྱོན་གང་ཡོད། འཛམ་གླིང་གི་མི་ཕལ་ཆེ་བར་སུན་སྣང་སྐྱེ་ཡི་ཡོད་རེད། ང་ཚོ་ལ་སུན་
སྣང་ཅིའི་ཕྱིར་སྐྱེ་མི་ཆོག ང་ངེས་པར་དུ་སུན་སྣང་མི་སྐྱེ་བ་དགོས་སྙམ་པའི་སེམས་
དེ་ངོ་མ་སེམས་འཆི་རོ་ཞིག་མ་རེད་དམ། ང་རྦད་དེ་བདེ་འཇགས་ཞེས་པའི་སེམས་ཀྱི་
གནས་བབ་ཅིག་འབྱུང་མི་ཐུབ། སུན་སྣང་གཏན་ནས་མི་འབྱུང་བའི་ཧ་ཅང་ངེས་པ་ཅན་
གྱི་སེམས་ཤིག་འབྱུང་མི་ཐུབ།
ངས་བལྟས་ན། ང་ཚོ་ཕལ་ཆེ་བས་དེ་འདྲའི་སེམས་ཤིག་འདོད་ཀྱི་ཡོད། དེའི་ཕྱིར་
མཚམས་མེད་པར་ལད་ཟློས་བྱེད་ཀྱི་ཡོད་རེད། གལ་ཏེ་ཁྱེད་ལ་བུ་ཞིག་ཡོད་ན། ཁྱེད་
ཀྱིས་ཁོང་སྤྱི་ཚོགས་ཀྱི་ལམ་ལུགས་ལ་ལད་ཟློས་བྱེད་བཅུག་འདོད་ཡོད་པ་རེད།
གང་ཡིན་ཞེ་ན་ཁྱེད་ཀྱིས་ཁོང་གསར་བརྗེ་བ་ཞིག་ཆགས་འདོད་ཀྱི་མེད། དེས་ན་ངས་
བདེ་འཇགས་དང་ངེས་གཏན་འབྱུང་འདོད་ཀྱི་ཡིད་མུག་གིས་ཟིན་པའི་རེ་འདོད་འདིའི་
རྒྱབ་ལྗོངས་དེ་གང་རེད་ཅེས་འདྲི་ཡི་ཡོད།
ང་ཚོས་དེའི་སྐོར་བཤད་སྟངས་མི་འདྲ་བ་ཞིག་གི་ཐོག་བཤད་ན། དཔེར་ན། ངས་ང་
རང་ལ་སྐུལ་མ་དེ་ཅིའི་ཕྱིར་སླེབས་ཀྱི་ཡོད་རེད་ཅེས་འདྲི་ཡི་ཡོད། དེ་འཇིགས་སྣང་གི་
དབང་གིས་རེད་དམ། ངས་ང་རང་གི་ཁྱིམ་ཚང་ལ་ལྟ་སྐྱོང་བྱེད་མི་ཐུབ་པའི་འཇིགས་
སྣང་བྱེད་ཀྱི་ཡོད་རེད། དེའི་ཕྱིར་ངས་ལས་ཀ་ལ་དམ་འཛིན་བྱེད་ཀྱི་ཡོད་པ་རེད། ངས་
ངའི་ཆུང་མའམ་ཁྱོ་གས་ང་ལ་ལྟ་སྐྱོང་བྱེད་ཀྱི་མ་རེད་སྙམ་ནས་འཇིགས་སྣང་སྐྱེ་ཡི་ཡོད་
པ་རེད། ང་ལ་རྒྱུ་ནོར་ལོངས་སྤྱོད་ཡོད་པས། ངས་རྒྱུ་ནོར་དེ་དག་ཤོར་འགྲོ་ཡི་རེད་སྙམ་
པའི་འཇིགས་སྣང་སྐྱེ་ཡི་ཡོད་པ་རེད། ཉེན་ཁ་དེའི་རྒྱབ་ལ་འཇིགས་སྣང་གི་ཚོར་བ་ཞིག་
དང་བདེ་འཇགས་བཟོ་བའི་འདོད་པ་ཡོད་པ་རེད།
དགེ་རྒན། ང་ཚོ་འཇིགས་སྣང་མེད་པའི་དུས་དེ་ཁོ་ནར་བདེ་འཇགས་ཆགས་རྒྱུ་རེད།
ཀིཤ་ན་མུར་ཏི། སྐར་མ་གཅིག་སྒུག་དང༌། དེ་ཡོང་སྲིད་ཀྱི་རེད་དམ། ཁྱེད་ཀྱིས་
འཇིགས་སྣང་ཞེས་པ་དེ་གང་ཡིན་ཤེས་ཀྱི་ཡོད་དམ། གལ་ཏེ་ང་ཚོ་ཕལ་ཆེ་བ་འཇིགས་
སྣང་ལས་གྲོལ་ན་གང་ཆགས་རྒྱུ་ཡིན་མིན་ཁྱེད་ཀྱིས་ཤེས་ཀྱི་ཨེ་ཡོད། ང་ཚོས་ང་
ཚོས་གང་འདོད་པ་དེ་བྱ་རྒྱུ་རེད། འཇིགས་སྣང་གིས་ང་ཚོ་འགོག་གི་ཡོད། དེ་མ་རེད་
དམ། འོན་ཀྱང་ང་ཚོས་གལ་ཏེ་སེམས་ལ་འཇིགས་སྣང་དང་དངངས་འཚབ་ཡོད་ན་དེ་
བདེ་འཇགས་རེད་དམ་ཞེས་འདྲི་ཡི་ཡོད། ལས་ཀ་ཡག་པོ་ཞིག་ཡོད་ཀྱང་རུང་། རང་
གི་ཆུང་མའམ་ཁྱོ་ག་ལ་བརྩེ་སེམས་ཡོད་ཀྱང་རུང་། སེམས་ལ་འཇིགས་སྣང་དེ་ཡོད་ན་
བདེ་འཇགས་ཡོད་དམ། འཇིགས་སྣང་མེད་པའི་ངོ་མཚར་ཆེ་བའི་གནས་བབ་དེ་ནི་བདེ་
འཇགས་ཀྱི་དཀའ་ངལ་ལས་གྲོལ་རྒྱུ་དེ་ཡིན། དེ་འདྲའི་སེམས་དེ་ལ་འཇིགས་སྣང་ཤེས་
རྒྱུ་དང་འཇིགས་སྣང་ལས་གྲོལ་རྒྱུ་ཡོད་དམ། དེ་འདྲའི་རང་དབང་ཆགས་པའི་སེམས་
དེས་བྱ་བ་གང་བྱེད་ཀྱང་ནོར་མི་འགྱུར།
སློབ་ཕྲུག་ཚོ་གཅིག་ཡོད་ན། ཁྱེད་ཀྱིས་ཁོང་ཚོར་འཇིགས་སྣང་མེད་པར་ཆགས་
རྒྱུའི་སློབ་གསོ་ཇི་ལྟར་སྤྲད་རྒྱུ་ཡིན། དེ་ཡང་ཁོང་ཚོས་གང་འདོད་བཞིན་བྱེད་ཆོག་རྒྱུ་
མིན་པར། དངངས་སྐྲག་དང་སེམས་འཚབ་ཐམས་ཅད་ཀྱི་ཀྱི་ཚོར་བ་ལས་གྲོལ་བར་
བྱེད་དགོས། འདིས་ནུས་ཤུགས་ཆེན་པོ་ཞིག་གདོན་རྒྱུ་མ་རེད་དམ། ཁྱེད་ཞེད་སྣང་སྐྱེ་
ཡི་ཡོད་ལ། ཁྱེད་ཀྱིས་འཇིགས་སྣང་དེ་བསུན་པོ་བཟོ་མཁན་གཙོ་བོ་ཞིག་དང་། གཏོར་
བཤིག་གཏོང་མཁན་སྡུག་ཤོས་ཤིག་ཡིན་པ་ཤེས་ཀྱི་ཡོད་ན། ཕྲུ་གུ་ཚོར་སློབ་གསོ་སྤྲོད་
ཐབས་ཀྱི་འཆར་གཞི་ཇི་ལྟར་གཏིང་གི་ཡོད།
ངས་སློབ་ཕྲུག་ཅིག་ལ་འཇིགས་སྣང་མེད་པ་ཆགས་རྒྱུའི་སློབ་གསོ་ཇི་ལྟར་སྤྲོད་
དགོས། དགེ་རྒན་ཞིག་གིས་འདི་ལག་བསྟར་ཐུབ་པར་གང་བྱེད་དགོས་རེད། དེ་ཕྲུ་གུ་
དེར་རང་དབང་གི་ཐོག་ནས་བསམ་བློ་བཏང་བཅུག་རྒྱུ་རེད་དམ། ཁྱེད་ཀྱིས་འཇིགས་
སྣང་མེད་པར་འཚོ་དགོས་པའི་གལ་གནད་དེ་ཤེས་དགོས། གང་ཡིན་ཞེ་ན་འཇིགས་
སྣང་སྐྱེས་ཏེ་བསྡད་རྒྱུ་དེ་ནི་འཆི་བ་དང་གཅིག་པ་རེད། འཇིགས་སྣང་དེ་མངོན་གསལ་
དང་མངོན་གསལ་མིན་པ་གང་ཞིག་ཡིན་ཡང༌། དེས་ཁྱེད་ཀྱི་སེམས་ལ་དཀའ་ངལ་བཟོ་
ཡི་ཡོད།ཁྱེད་ཀྱིས་ཕྲུ་གུ་ལ་འཇིགས་སྣང་མེད་པའི་ཐོག་ནས་གཞན་དང་མཉམ་དུ་སྡོད་
ཐབས་ཀྱི་རོགས་ཇི་ལྟར་བྱ་རྒྱུ་ཡིན། ཁོང་གིས་ང་འཇིགས་སྣང་དང་བྲལ་བ་ཡིན་པས་
འཛིན་གྲྭ་ལ་འགྲོ་དགོས་ཀྱི་མ་རེད་ཟེར་བ་སོགས། རང་གིས་གང་འདོད་ལྟར་བྱས་ན་
མི་འགྲིག།
དེས་ན་ཕྲུ་གུ་དང་སློབ་ཕྲུག་ཚོ་གང་གི་ཐོག་ནས་རང་དབང་བཟོ་རྒྱུ་རེད། ཅིས་ཁོང་
ཚོ་ལ་རང་གི་གང་འདོད་བྱ་རྒྱུ་མིན་པའི་ཐོག་ནས་རང་དབང་གི་ཚོར་བ་ཟབ་མོ་དེ་སྤྲད་
རྒྱུ་རེད། གལ་ཏེ་ཕྲུ་གུ་ཞིག་གིས་ཁྱེད་ཀྱིས་ཁོང་ལ་ངོ་མར་ལྟ་སྐྱོང་དང༌། བྱམས་སྐྱོང་
གནང་གི་ཡོད་པ་དང༌། ཁྱེད་དང་མཉམ་དུ་སྡོད་དུས་ཞེད་སྣང་མེད་པར་རྦད་དེ་ཁྱིམ་
ནང་ལྟ་བུ་སྐྱིད་པོ་དང་བདེ་འཇགས་ཀྱི་ཚོར་སྣང་སྐྱེས་ན། དེ་ནས་ཁོང་གིས་ཁྱེད་ལ་གུས་
བཀུར་དང་བརྩི་འཇོག་ཞུ་རྒྱུ་རེད། གང་ལགས་ཤེ་ན་ཁྱེད་ཀྱིས་ཁོང་ལ་ལྟ་སྐྱོང་གནང་
གི་ཡོད་ཅིང་། ཁོང་གིས་ཁྱེད་ལ་ཡིད་ཆེས་གཙང་མ་ཡོད་རེད། དེ་ནས་ཁྱེད་ཀྱིས་གང་
བཤད་ཀྱང་ཁོང་ཞི་བདེ་བག་ཕེབས་ཡོད། དེའི་ཕྱིར་ཁོང་འཇིགས་སྣང་མེད་པར་འགྱུར་
བའི་སྒོ་དེ་ཕྱེ་ཤིག དེ་མིན་ཐབས་ཤེས་གང་བྱ་རྒྱུ་ཡིན། ཆེས་ཐོག་མ་ཁྱེད་ཀྱིས་སློབ་ཕྲུག་
དང་འབྲེལ་ལམ་ཡག་པོ་བསྐྲུན་ཏེ། ཁྱེད་ཀྱིས་ཁོང་ཚོར་ངོ་མར་བྱམས་སྐྱོང་བྱེད་ཀྱི་
ཡོད་པ་དང༌། ཁྱེད་ཀྱི་མཉམ་དུ་སྡོད་དུས་ངོ་མར་ཁྱིམ་ནང་ལྟ་བུའི་ཚོར་བ་སྐྱེ་བ་ཞིག་
བྱེད་དགོས། དེ་ལྟར་བྱས་ན་ཁོང་ཚོར་སྟབས་བདེ་དང་བདེ་འཇགས་ཀྱི་ཚོར་བ་སྐྱེ་ངེས།
དེ་ནི་གཞུང་ལུགས་དང་ལྟ་བ་ཞིག་མིན། གལ་ཏེ་ཁྱེད་ཀྱིས་སློབ་མ་རྒྱུགས་མ་འཕྲོད་
ན་གང་བྱ་རྒྱུ་ཡིན། ཕྲུ་གུ་འགའ་གཞན་ལྟར་རིག་པ་གྲུང་པོ་མེད་སྲིད་ཀྱང་ད་དུང་སློབ་
དགོས་ཀྱི་ཡོད་པས། ཁོང་ཚོར་འཇིགས་སྣང་མེད་པར་སློབ་ཐུབ་པའི་སྐུལ་མ་ཇི་ལྟར་
བྱ་རྒྱུ་ཡིན། གལ་ཏེ་ཁྱེད་ཀྱིས་ཕྲུ་གུ་གཅིག་དེ་ཕྲུ་གུ་གཞན་ལས་ལེགས་པ་འདུག་ཅེ་
ན། དེས་འཇིགས་སྣང་བསྐྱེད་རྒྱུ་རེད། ཁྱེད་ཀྱིས་དེ་ཚང་མ་དོར་བའི་ཐོག་ནས་ཕྲུ་གུ་ལ་
སློབ་པའི་རོགས་ཇི་ལྟར་བྱ་རྒྱུ་ཡིན། ཕྲུ་གུ་ཚོ་སྐྱོང་སྟངས་མི་འདྲ་བའི་ཁྱིམ་ཚང་སོ་སོ་
ནས་འཚར་ལོངས་བྱུང་རེད། ཁོང་ཚོའི་མི་ཚེ་གང་ཚང་གྲུབ་འབྲས་དང་ལེགས་འགྲུབ་ཀྱི་
ཆེད་དུ་དམིགས་ཡོད་ལ། ཁོང་ཚོ་སློབ་གྲྭ་འདིར་འཇིགས་སྣང་དང་འགྲན་སེམས་ཀྱི་རྒྱབ་
ལྗོངས་ཡོད་ཚད་དང་བཅས་པ་སླེབས་ཡོད་པས། ཁྱེད་ཀྱིས་ཁོང་ཚོར་རོགས་ཇི་ལྟར་བྱ་
རྒྱུ་ཡིན།
དགེ་རྒན། ཁྱེད་ཀྱིས་ཁོང་ཚོ་ལ་ཁོང་ཚོའི་གནས་ཚད་ལ་དཔག་སྟེ་སློབ་པའི་རོགས་བྱེད་
ཆོག
ཀིཤ་ན་མུར་ཏི། ང་ཚོ་ག་ལེར་སྐྱོད། དེ་ཇི་ལྟར་བྱེད་དགོས། སློབ་གྲྭ་འདི་ཁྱེད་ཚོའི་ལག་
པར་ཡོད། ཁྱེད་ཚོས་གྲུབ་འབྲས་སོན་པར་བྱེད་དགོས། སློབ་ཁྲིད་ནི་ཁྱེད་ཚོས་གནས་
དོན་ཞིག་སྦྱངས་ཏེ་བསྐྱར་ཟློས་བྱ་རྒྱུ་ཙམ་མིན་པར་གསར་གཏོད་རང་བཞིན་ཞིག་ཡིན།
ཁྱེད་ཚོས་རང་གི་བརྩེ་སེམས་ལྡན་པའི་འཛིན་གྲྭའི་ནང་གི་ཕྲུ་གུ་རྣམས་ལ་སློབ་ཁྲིད་ཇི་
ལྟར་བྱ་རྒྱུ་ཡིན། ཁོང་ཚོ་སློབ་སྦྱོང་ལ་དོན་གཉེར་མེད་ལ། སྐྱིད་པོ་གཏང་རྒྱུའི་དུས་ཚོད་
འདོད་ཀྱི་ཡོད། ཁོང་ཚོ་དབྱུག་སྤོལ་རྩེད་འདོད་ཀྱི་ཡོད་ལ། བྱ་བྱིའུ་ལ་ལྟ་འདོད་ཀྱི་ཡོད།
སྐབས་རེར་དེབ་ལ་ལྟ་ཡི་ཡོད་པ་རེད། དོན་ལ་ཁོང་ཚོས་ལས་སླ་ཤོས་དེ་བྱེད་འདོད་
ཀྱི་ཡོད། གལ་ཏེ་ཁོང་ཚོ་གང་འདོད་ལྟར་བཞག་ན། ཁོང་ཚོ་ཁྱེད་ཚོའི་མཉམ་དུ་བདེ་
འཇགས་ཇི་ཙམ་གྱུར་པ་དེ་ཚོད་ཀྱིས་ཁྱེད་ཚོ་ལ་བཤུ་གཞོག་གཏང་རྒྱུ་རེད། དེས་ན་ཁྱེད་
ཚོས་ཁོང་ཚོ་ལ་སློབ་པར་རོགས་ཇི་ལྟར་བྱ་རྒྱུ་ཡིན། ཁོང་ཚོར་སློབ་ཁྲིད་བྱེད་སྟངས་ཀྱི་
ཐབས་ལམ་འཚོལ་དགོས་ལ། ཐབས་ལམ་དེས་ཕྲུ་གུ་ཚོར་བསླབ་གཞི་རྣམས་སྤྲོ་བ་ལྡན་
པ་བཟོ་རྒྱུའི་རྒྱུད་ལམ་སྐྲུན་པའི་ནུས་པ་འདོན་ཐུབ།
དང་པོར་ཁྱེད་ཚོས་ཕྲུ་གུ་ལ་བསླབ་རྒྱུ་འགོ་མ་བཙུགས་གོང་ཕྲུ་གུ་ཚོ་སྤྲོ་བ་མེད་པའི་
བསླབ་གཞི་དེ་དག་སློབ་པར་རོགས་བྱེད་པའི་ཁྱེད་ཚོའི་བསམ་བློ་དེ་གང་འདྲ་ཞིག་ཡོད།
དགེ་རྒན། དེ་ནི་ང་ཚོས་གང་ཤེས་པ་རྣམས་ཕྲུ་གུ་ཚོར་སློབ་པའི་སྐུལ་འདོད་དེ་ཡིན།
ཀིཤ་ན་མུར་ཏི། ང་ཚོས་ཕྲུ་གུ་འདི་ཚོས་སློབ་སྦྱོང་བྱས་ན་འདོད་ཀྱི་ཡོད། གང་ཡིན་ཞེ་
ན་སློབ་པ་ནི་མི་ཚེའི་ཆ་ཤས་ཤིག་ཡིན་ལ། ཕྲུ་གུ་ཚོས་འཇིགས་སྣང་མེད་པའི་དུས་དེ་
ཁོ་ནར་སློབ་ཐུབ། ང་ཚོས་ངེས་པར་དུ་ཕྲུ་གུ་ཚོར་འཇིགས་སྣང་མེད་པར་སློབ་ཐུབ་པའི་
སློབ་ཁྲིད་བྱེད་དགོས། དེ་ཡོང་བར་ང་ཚོས་ཕྲུ་གུ་ཚོ་དང་མཉམ་དུ་སློབ་འདོད་པའི་
ཚོར་བ་དེ་དང་ཆ་ལ་ཐིམ་འགྲོ་བ་ལྟ་བུ་དགོས། ཁྱེད་ཚོས་གཞན་དང་མཉམ་པོར་སྤྱོད་
འདོད་ཀྱི་བསམ་བློའི་གནས་བབ་དེ་ཤེས་ཀྱི་ཨེ་ཡོད། དེ་ཉིད་ཡང་དག་པའི་ཚོར་བ་ཡིན་
པར་སྣང༌། དེས་གང་སྟོན་གྱི་ཡོད་པ་ཤེས་ཀྱི་ཨེ་ཡོད། དོན་ངོ་མར་ང་ཚོས་མང་བ་
ཤེས་ཀྱི་ཡོད་ལ། ཕྲུ་གུ་ཚོས་ཉུང་བ་ཤེས་ཀྱི་ཡོད། ང་ཚོ་ལ་ཁོང་ཚོས་ངེས་པར་དུ་སློབ་
དགོས་པ་དང༌། ཁོང་ཚོར་མཉམ་སྤྱོད་ཀྱི་ནུས་པ་དང་ལྡན་དགོས་པའི་ཚོར་སྣང་ཞིག་སྐྱེ་
ཡི་ཡོད། ང་ཚོ་ཕྱོགས་གཉིས་ཀས་སློབ་ཀྱི་ཡོད་ལ། དེའི་ཕྱིར་ང་ཚོ་ཉམས་མྱོང་མཉམ་དུ་
གསོག་བཞིན་ཡོད། དེ་ནས་ཕྲུ་གུ་ཚོ་དང་ང་ཚོའི་བར་ལ་འབྲེལ་ལམ་ཚུགས་པའི་གནས་
བབ་ཅིག་ལ་སླེབས་ཟིན་པ་རེད། ནམ་ཞིག་ང་ཚོས་ང་ཚོ་དང་ཕྲུ་གུ་ཚོའི་བར་ལ་ཡང་
དག་པའི་འབྲེལ་ལམ་དེ་བཙུགས་ཚར་ན། ཁོང་ཚོ་ང་ཚོ་ལ་ཡིད་ཆེས་རྙེད་ཟིན་པས་སློབ་
སྦྱོང་བྱེད་ངེས།
དགེ་རྒན། དགེ་རྒན་རྣམས་ཕྲུ་གུ་ཚོར་དགའ་ཞེན་ཡོད་ན་ཡང་། ཕྲུ་གུ་ཚོས་ད་དུང་སློབ་
སྦྱོང་བྱེད་འདོད་ཀྱི་མེད་ལ། དོན་གཉེར་བྱེད་ཀྱི་མེད།
ཀིཤ་ན་མུར་ཏི། ངས་དེ་ལ་དྲི་བ་དྲི་རྒྱུ་ཡོད། ཕྲུ་གུ་ཚོ་ཁྱེད་ཚོ་ལ་ཡིད་ཆེས་ཡོད་སྐབས་
ཁྱེད་ཚོས་ཁོང་ཚོས་ཁྱེད་ཚོའི་འདོད་པའི་སློབ་ཚན་གང་ཡང་སློབ་ཀྱི་མ་རེད་བསམ་
གྱི་འདུག་གམ། ང་ཚོས་ཐབས་ཤེས་བྱེད་བཞིན་པ་དེ་ནི་འབྲེལ་ལམ་བཙུག་རྒྱུ་དེ་རེད་ལ།
གལ་ཏེ་དེ་ཡོང་ཐུབ་ན། ང་ཚོས་ཕྲུ་གུ་ཚོར་སློབ་ཚན་བསླབ་རྒྱུ་དེ་གལ་ཆེ་ཡིན་པའི་སྐོར་
ཞུ་རྒྱུ་མ་རེད་དམ།
དེ་རིང་ཞོགས་པར་ང་ཚོ་བགྲོ་གླེང་འགོ་འཛུགས་སྐབས། འཆད་པ་པོ་དང་ཉན་པ་པོའི་
བར་འབྲེལ་ལམ་མེད་ལ། ད་ལྟར་ང་ཚོའི་བར་ལ་འབྲེལ་ལམ་གང་འཚམས་ཤིག་བསྐྲུན་
ཟིན་པ་མ་ཟད། ལས་དོན་དེ་མཉམ་དུ་བསྒྲུབ་པར་འབད་བརྩོན་བྱེད་བཞིན་པ་རེད། ང་
ཚོས་ཕྲུ་གུ་ཚོའི་མཉམ་དུ་ལ་ཡང་འདི་ལྟར་བྱེད་ཐུབ་ཀྱི་མ་རེད་དམ།

དགུ་པ། ལྡོག་ཕྱོགས་ཀྱི་ཐབས་ལམ།
On the Negative Approach

ཀིཤ་ན་མུར་ཏི། ཁྱེད་ཚོས་ཕྱུག་པོ་དང་དབུལ་པོའི་ཕྲུ་གུ། གྲོང་གསེབ་དང་གྲོང་སྡེའི་ཕྲུ་
གུ་སོགས་ཕྲུ་གུ་སྡེ་ཚན་བྱེ་བྲག་པ་མིན་པར་ཕྲུ་གུ་སྤྱི་ཡོངས་ལ་དགོས་པའི་ཡང་དག་པའི་
སློབ་གསོ་དེ་གང་རེད་བསམ་གྱི་འདུག་གམ།
ཁྱེད་ཚོས་ཕྲུ་གུ་ཚོར་གཏོར་བཤིག་ཅན་གྱི་རྒྱལ་ཞེན་རིང་ལུགས་ཀྱི་རྩིག་པ་དེས་མི་
རྣམས་ཁ་ཐོར་བཏང་གི་ཡོད་པ་ཤེས་པར་གསོ་སྐྱོང་ཇི་ལྟར་བྱ་རྒྱུ་ཡིན།
འཕྲུལ་ཆ་ཡིས་མིའི་ལས་ཀ་རྣམས་བཟུང་འགྲོ་ཡི་ཡོད་པས། མི་ལ་ལས་མེད་ཀྱི་དུས་
ཚོད་མང་དུ་འགྲོ་རྒྱུ་རེད། གློག་གི་ཀླད་པ་ལྡན་པའི་རང་འགུལ་གྱིས་ལས་ཀ་བྱེད་པའི་
འཕྲུལ་ཆ་ཐོན་རྒྱུ་རེད་ལ། ད་ལྟར་འཕྲལ་མར་མི་འབྱུང་ཡང་ལོ་ལྔ་བཅུ་འམ་ལོ་བརྒྱ་ཙམ་
ནང་ཚུན་མི་ལ་ལས་མེད་ཀྱི་དུས་ཚོད་ཧ་ཅང་མང་དུ་འགྲོ་རྒྱུ་རེད། འཛམ་གླིང་ནང་གི་
འཕྲུལ་ཆ་ཡར་ཐོན་དང༌། ལམ་ལུགས་གསར་དར། དབང་ཆ་དང་དབང་སྒྱུར་དང་ལེན་
བཅས་ལ་གཞིགས་ཏེ་ཁྱེད་ཚོས་སློབ་གསོའི་ཁ་ཕྱོགས་གང་འདྲ་ཞིག་ཡོད་པ་ངོས་འཛིན་
གྱི་ཡོད། ཁྱེད་ཚོས་མིའི་ཆ་ཚང་བའི་འཚར་ལོངས་ཀྱི་ཁ་ཕྱོགས་གང་འདྲ་ཞིག་ཡིན་པར་
ངོས་འཛིན་བྱེད་ཀྱི་ཡོད། ཁྱེད་ཚོས་སློབ་ཕྲུག་རང་ངོས་ནས་གསར་གསར་རྟོགས་བྱུང་
ན་འདོད་པ་དེ་གང་རེད།
དྲི་བ་འདི་དག་དོན་མེད་རེད་འདུག་གམ། གལ་ཏེ་ཁྱེད་ཚོས་དེ་དག་གལ་ཆེ་བརྩི་ཡི་
ཡོད་ན། ཁྱེད་ཚོའི་ཡ་ལན་གང་རེད། འཕྲུལ་ཆ་ཡིས་དབང་བསྒྱུར་རྒྱུ་རེད། རང་གི་སློབ་
ཚན་ལ་བྱང་ཆུབ་པའི་ཡང་དག་པའི་དགེ་རྒན་དེས་འཛིན་གྲྭར་སློབ་ཁྲིད་བྱེད་པ་དང༌།
ཁོང་གི་སློབ་སྟོན་རྣམས་སྒྲ་སྡུད་འཁོར་ལོའི་ནང་སྒྲ་འཇུག་བྱེད་ཐུབ་ལ། དེ་འཛམ་གླིང་
ཡོངས་ལ་འགྲེམས་སྤེལ་ཞུས་ཏེ་དགེ་རྒན་དཀྱུས་མ་ཚོས་དེ་དག་བེད་སྤྱད་བཏང་སྟེ་
སློབ་ཕྲུག་ཚོར་སློབ་སྟོན་བྱེད་ཐུབ། དེའི་ཕྱིར་དགེ་རྒན་དགོས་སྲིད་ཀྱང་མི་སྒེར་གྱི་
སློབ་ཁྲིད་ཡག་པོ་བྱེད་པའི་འགན་དབང་དེ་མེད་པར་འགྱུར་ཉེན། ཁྱེད་ཚོས་འབྱུང་འགྱུར་
ལོ་ལྔ་བཅུའི་ནང་གང་འབྱུང་མིན་དེ་ང་ཚོའི་གནས་སྐབས་ཀྱི་དཀའ་ངལ་མ་རེད་ཅེས་
བཤད་སྲིད་མོད། འོན་ཀྱང་སློབ་གསོ་བ་ཡག་པོ་ངོ་མ་ཞིག་ཡིན་ན། གནས་སྐབས་ཁོ་
ནར་སེམས་ཁུར་ཙམ་མིན་པར་མ་འོངས་པའི་དོན་ལ་ངེས་པར་དུ་གྲ་སྒྲིག་དགོས། མ་
འོངས་པ་དེ་ཡང་སང་ཉིན་དང་ཉིན་སྟོང་ཕྲག་གི་རྗེས་ཀྱི་བསམ་བློ་མིན་པར། ངོ་མཚར་
ལྡན་པའི་སེམས་ཀྱི་ཡར་རྒྱས་ཀྱི་འགྲོས་བཅས་ལ་སེམས་ཁུར་བྱེད་དགོས།
ངས་བལྟས་ན་ཁྱེད་ཅག་ཉིན་རེ་བཞིན་འཚོ་གནས་བྱེད་ཀྱི་ཡོད་ཅིང༌། འཕྲལ་སེལ་
མ་སྐྱིད་པ་དང་ཉོབ་པོ་ཡོད་པས། ངས་མ་འོངས་པར་གང་འབྱུང་མིན་སྐོར་ལ་ཅིའི་ཕྱིར་
སེམས་ཁྲལ་བྱེད་དགོས་རེད་ཅེས་ཟེར་གྱི་ཡོད། འོན་ཀྱང་གལ་ཏེ་ཁྱེད་ཚོ་ལ་ཕྲུ་གུ་ཡོད་
ན། གལ་ཏེ་ཁྱེད་ཚོ་སློབ་ཕྲུག་ཡོད་པའི་དགེ་རྒན་ཞིག་ཡིན་ན། ཁྱེད་ཚོ་ལ་འདི་དག་ཚང་
མའི་སྐོར་ལ་གོ་རྟོགས་ཆ་ཚང་བ་ཞིག་མེད་པར། སློབ་གསོའི་དོན་སྙིང་གང་ཡིན་ཤེས་
རྟོགས་མི་ཐུབ། ཁྱེད་ཚོས་བུ་མོ་དང་བུ་འདི་དག་ཚང་མ་ལ་སློབ་གསོ་སྤྲོད་པའི་རྗེས་
ལ་གང་འབྱུང་རྒྱུ་རེད། བུ་མོ་ཚོ་གཉེན་སྒྲིག་བྱས་ཏེ་འཛམ་གླིང་རྒྱ་ཆེན་པོ་འདིའི་ནང་
ཡལ་འགྲོ་རྒྱུ་རེད། ཁོང་ཚོ་སྤྱི་ཚོགས་གསེབ་ལ་ཐིམ་འགྲོ་རྒྱུ་རེད། ཁོང་ཚོར་སློབ་གསོ་
སྤྲོད་པའི་དོན་སྙིང་གང་རེད། བུ་ཚོས་ལས་ཀ་རག་འགྲོ་རྒྱུ་རེད། དེས་ན་ཅིའི་ཕྱིར་ཁྱེད་
ཚོས་ཁོང་ཚོ་རུལ་སུངས་ཀྱི་སྤྱི་ཚོགས་འདིར་བསྟུན་ཆེད་སློབ་གསོ་སྤྲོད་དགོས། ཁོང་ཚོ་
ལ་སྤྱོད་ལམ་འཁྱེར་སོ་དང་། མི་ཡ་རབས་དང་བཟང་པོ་ཇི་ལྟར་བྱེད་དགོས་པའི་སྐོར་
བསླབ་རྒྱུ་དེ་སློབ་གསོའི་མཐར་ཐུག་དེ་རེད་དམ། རྒྱ་གར་གཅིག་པོ་མིན་པར་འཛམ་
གླིང་སྤྱི་ལ་གང་འབྱུང་བཞིན་ཡོད་མེད་ཀྱི་ཆ་ཚང་བའི་པར་རིས་དེར་ལྟ་དགོས། ཆ་ཚང་
བའི་པར་རིས་ལྟ་བ་དང་ཤེས་པའི་རྗེས། ཁྱེད་ཚོས་འབད་བརྩོན་བྱེད་བཞིན་པ་དེ་གང་
རེད་འདུག
གནས་དོན་འདི་ཚང་མར་ལན་འདེབས་ཆ་ཚང་བ་མ་རྙེད་བར་སློབ་ཁྲིད་ཐབས་ལམ་
ཡར་རྒྱས་བཏང་ཐབས་ཀྱི་སྒྱུར་བཅོས་གཅིག་པུ་ལ་དོན་སྙིང་ཅུང་ཟད་ལས་མེད། ཤེས་
ཡོན་པ་ཞིག་ཡིན་པའི་ཆ་ནས་ཁྱེད་ཚོར་ངེས་པར་དུ་འདི་ལ་ལན་འཐད་ལྡན་དགོས། དེ་
བཞིན་འགྲོ་བ་མི་ཞིག་ཡིན་པའི་ཆ་ནས་ཀྱང་ཁྱེད་ཚོར་འདི་ལ་ལན་དགོས་ངེས། གལ་
ཏེ་ཁྱེད་ཚོ་ལ་རུལ་སུངས་ཀྱི་གནས་དོན་འདི་དག་ཆ་ཚང་གི་ཚོར་སྣང་གི་ལན་འདེབས་
ཤིག་ཡོད་ན། དེ་ནས་ཁྱེད་ཚོས་ཨང་རྩིས་དང༌། ཞབས་བྲོ། གཞས་སོགས་སློབ་པའི་
སྐབས་ལ་དོན་སྙིང་ཡོད།
དགེ་རྒན། རྒན་ལགས། གལ་ཏེ་ང་ལ་གནས་དོན་ཞིག་གི་སྐོར་ལ་ཚོར་བ་འདི་ཚང་
མ་མེད་ན། ངས་བྱ་བ་ཞིག་ཡག་པོ་བྱེད་པའི་སྐབས་ལ་ཚོར་སྣང་འདི་འབྱུང་རྒྱུ་རེད་
དགོངས་ཀྱི་འདུག་གམ།
ཀིཤ་ན་མུར་ཏི། ངས་ཁྱེད་དོན་དངོས་དང་མཐུན་པ་འབྱུང་བར་འདོད།
དགེ་རྒན། དུས་ཚོད་དམ་འཛིན་གྱི་ཐོག་ནས་ཐབས་ཇུས་བསླབ་རྒྱུ་དང༌། སློབ་ཁྲིད་མ་
བྱེད་གོང་རང་སྦྱོང་བྱ་རྒྱུ། ལས་དོན་ཡང་དག་པར་བསྒྲུབ་རྒྱུ་བཅས་བྱས་ན། དེས་ཆ་
ཚང་བའི་ཚོར་སྣང་གི་ཁྱད་ཆོས་དེ་འབྱུང་བར་ཕན་ཐོགས་རྒྱུ་རེད་དམ།
ཀིཤ་ན་མུར་ཏི། དེ་འབྱུང་རྒྱུ་རེད་དམ། དུས་ཚོད་དམ་འཛིན་བྱ་རྒྱུ་དང༌། སློབ་ཁྲིད་མ་
གནང་གོང་སློབ་ཚན་སྦྱུང་རྒྱུ་རྣམས་གལ་ཆེན་པོ་ཡིན་པ་སྨྲོས་མེད་ཡིན། ཁྱེད་ཀྱིས་དེས་
འདི་དག་ཚང་མར་ཆ་ཚང་བའི་ཚོར་སྣང་སྐྱེད་ཐུབ་ཀྱི་ཨེ་རེད་ཅེས་འདྲི་བཞིན་ཡོད་པ་
རེད་ག
དགེ་རྒན། ངས་བལྟས་ན། ངས་གནས་དོན་ཞིག་དོ་སྣང་གི་ཐོག་ནས་སྦྱང་ན་དེ་འབྱུང་
མིན་ངེས་གཏན་མེད་ཀྱང་འབྱུང་སྲིད་རྒྱུ་རེད་བསམ་གྱི་འདུག
ཀིཤ་ན་མུར་ཏི། ཁྱེད་ཀྱིས་དོ་སྣང་བྱེད་པའི་ཆེད་བྱ་བ་བསྒྲུབ་རྒྱུ་དང་དུས་ཚོད་དམ་
འཛིན་བྱ་རྒྱུ་སོགས་ལས་གཞན་དུ་ཁ་ཕྱོགས་ཚར་ཡོད་པས། ཁྱེད་ཀྱིས་དོ་སྣང་ཞེས་པ་
དེའི་དོན་གང་རེད། ངས་དོ་སྣང་ལ་ནང་དོན་གཅིག་བཞག་ཀྱང་། ཁྱེད་ཀྱིས་དེ་མི་བཞག་
ཀྱང་སྲིད། ངས་རྩིས་རིག་གི་ལས་ཀ་གཉེར་ཞིང་དུས་ཚོད་དམ་འཛིན་བྱ་རྒྱུ་དང༌། ཞི་
འཇམ་ལ་བག་ཕེབས་པ་དང་། བརྩེ་སེམས་དང་ལྡན་ལ་སློབ་ཕྲུག་ལ་སེམས་ཤུགས་
སྤར་རྒྱུ། འགྲན་སྡུར་རང་བཞིན་དུ་མི་འགྱུར་བ་བཅས་བྱས་ན། ཁྱེད་ཀྱིས་དོ་སྣང་ཅན་གྱི་
སེམས་ཞེས་བརྗོད་ཀྱི་ཡོད་དམ།
དགེ་རྒན། རྒན་ལགས། ངས་དེ་ལྟར་བསམ་གྱི་འདུག སློབ་ཕྲུག་ལ་འགྲན་སྡུར་མི་བྱེད་
པའི་གྲོགས་བྱེད་སྐབས་དོ་སྣང་གི་རང་བཞིན་ཡོད།
ཀིཤ་ན་མུར་ཏི། ཁྱེད་ཀྱི་སྐད་ཆ་དེའི་དོན་དག་གང་ཡིན། སློབ་ཚན་དང༌། སློབ་ཕྲུག་
དང་། འབྲེལ་ལམ་གྱི་ཐོག་ལ་སྣང་བྱ་རྒྱུ་ཁོ་ན་མིན་པར་རང་བྱུང་ཁམས་དང་། འཛམ་
གླིང་གི་དོན་རྐྱེན། འཛམ་གླིང་གི་མངོན་འདོད་བཅས་ཀྱི་ཐོག་ལ་ཡང་དོ་སྣང་དགོས་ལ།
མི་སྒེར་གྱི་རུལ་སུངས་ཀྱི་བྱ་སྤྱོད་དང་མངོན་འདོད་སོགས་ལ་དོ་སྣང་བྱ་རྒྱུ་ཁོ་ན་མིན་
པར་སྤྱི་མཐུན་གྱི་ཐོག་ལ་ཡང་དོ་སྣང་བྱེད་དགོས། འོན་ཀྱང་། གལ་ཏེ་ཁྱེད་འཛིན་གྲྭ་ལ་
དུས་ཐོག་འགྲོ་ཡི་ཡོད་པའི་རྒྱུ་མཚན་ལ་བརྟེན་ནས་ཁྱེད་དོ་སྣང་དང་ལྡན་པ་ཡིན་ཞེ་ན།
དེ་ལ་གོ་རྒྱུ་གང་ཡང་མེད།
ཁྱེད་ཀྱིས་དྲི་བ་དེ་རྣམ་པ་གཞན་ཞིག་གི་ཐོག་ནས་འདྲི་ན། འཇིགས་སྣང་མེད་པར་ཆ་
ཚང་བའི་གོ་རྟོགས་འདི་སྐྱེ་ཐུབ་ཀྱི་ཨེ་རེད། དེ་འདྲའི་གོ་རྟོགས་ཤིག་སྐྱེ་ཐུབ་མིན་དང་
སྐྱེ་ཐབས་ཀྱི་སྐོར་ལ་བགྲོ་གླེང་བྱས་ཏེ། ཕྱོགས་གཞན་ལ་སྐོར་མི་དགོས་པར་ཉིན་ལྟར་
སྒྲུབ་པའི་བྱ་བའི་ཐོག་ལ་ཁ་ཕྱོགས་ཐུབ་ཀྱི་ཨེ་རེད། དེས་ན་དེའི་ཐོག་ལ་བགྲེ་གླེང་ཇི་
ལྟར་བྱ་རྒྱུ་ཡིན།
ང་ཚོས་ནུས་ཤུགས་ག་བར་ནས་འདོན་གྱི་ཡོད་དམ། གལ་ཏེ་ང་ཚོས་ཟས་གང་ཞིག་
ཟས་ན། ང་ཚོར་ནུས་ཤུགས་ཤིག་སྐྱེ་ཡི་ཡོད། འོན་ཀྱང་ནུས་ཤུགས་དེ་ནི་ང་ཚོ་འཚོ་
གནས་དང་། བྱ་འགུལ་དང་། དྲན་ཤེས་དང་ལྡན་པ་བཟོ་མཁན་མིན། ང་ཚོས་སེམས་
ཁམས་ཀྱི་ནུས་ཤུགས་དང་ཁ་ལོ་སྒྱུར་བའི་ནུས་ཤུགས་དེ་ཇི་ལྟར་སྐྱེད་ཀྱི་ཡོད། མི་ཕལ་
ཆེ་བས་ཕུགས་བསམ་གྱི་འཆར་སྣང་དང༌། དགོས་གནད་ཆེ་བའི་གྲུབ་འབྲས་རྣམས་
རྒྱུན་འཁྱོངས་ཀྱི་ཐོག་ནས། ང་རྒྱལ་གྱི་ལྟ་ཚུལ་དེ་སྤངས་ཏེ་ནུས་ཤུགས་དེ་སྐྱེ་བར་བྱེད་
ཀྱི་ཡོད་ལ། དེས་ངོ་མཚར་དང་ལྡན་པའི་ནུས་ཤུགས་སྐྱེད་ནུས། དྲང་སྲོང་དང་ཆབ་སྲིད་
པ་རྣམས་ལ་གཟིགས་དང༌། ལེགས་འགྲུབ་ལ་སྨོན་པ་དེས་ཁོང་ཚོ་ལ་ནུས་ཤུགས་ཧ་
ཅང་ཆེན་པོ་སྐྱེད་ཀྱི་ཡོད། ཕུགས་བསམ་གྱི་བསམ་བློ་ཡོད་ལ། བསམ་བློ་དེ་ཉིད་འཇིག་
རྟེན་འདིར་འགྲུབ་ངེས་བྱེད་དགོས་སྙམ་པའི་མི་དེས་འཇིག་རྟེན་འདི་ཁ་ལོ་བསྒྱུར་རྒྱུ་རེད།
ཁོང་ལ་ལུས་ལ་མ་ལྟོས་པར་སེམས་ཁམས་ཀྱི་ནུས་ཤུགས་སྐྱེ་རྒྱུ་རེད། རྒྱུ་མཚན་ནི་
ཁོང་གིས་དེ་ནི་ངེས་པར་དུ་སྒྲུབ་དགོས་པ་དེ་ཡིན་ཞིང༌། དེ་ཉིད་མི་དམངས་ལ་ཕན་
རླབས་ཆེ་བ་ཚོར་བས། ནུས་ཤུགས་ཤིན་ཏུ་ཆེན་པོ་ཞིག་སྐྱེ་ཡི་ཡོད། ཡང་ལེགས་འགྲུབ་
མི་འབྱུང་བའི་སྐབས་ཁོང་ལ་བློ་ཕམ་དང༌། སྐྱོ་ངལ། སེམས་མི་སྐྱིད་པའི་ཚོར་བ་སྐྱེ་ཡི་
ཡོད། འོན་ཀྱང་ཁོང་གིས་དེ་རྒྱབ་ཏུ་བསྐྱུར་ཏེ་མདུན་སྐྱོད་བྱེད་ཀྱི་ཡོད། མི་ཕལ་ཆེ་བས་
གོ་གནས་ཤིག་ཐོབ་རྒྱུ་དང༌། མངོན་འདོད་དམ་ཕུགས་བསམ་ཞིག་འགྲུབ་པའི་གྲུབ་
འབྲས་ཤིག་འདོད་པའི་ཐོག་པའི་ནུས་ཤུགས་འདོན་གྱི་ཡོད་ལ། ཁོང་ཚོར་ནུས་ཤུགས་
དེ་དང་ཆ་ལ་བློ་ཕམ་དང་། སུན་སྣང༌། ཡི་ཆད་བཅས་འབྱུང་གི་ཡོད་པས། དེའི་དབང་
གིས་ནུས་ཤུགས་རྩ་བརླག་འགྲོ་ཡི་ཡོད།
གལ་ཏེ་ཁྱེད་དཀོན་ཅོག་ལ་དད་པ་ཡོད་ན། ཁྱེད་ཀྱིས་འཛམ་གླིང་ནང་གི་དཀོན་ཅོག་
ཡིད་དུ་འོང་ཤོས་དེ་བཞེངས་སྐྲུན་བྱ་འདོད་རྒྱུ་རེད། དེའི་ཆེད་ཁྱེད་ཀྱིས་སྐུལ་འདེད་བྱེད་
ཅིང་དཀའ་ལས་ཚད་མེད་བསྐྱོན་གྱི་ཡོད་ལ། དཀའ་ལས་དེ་འབྲས་མེད་འགྱུར་སྐབས་
ཁྱེད་སེམས་ནད་ཆགས་ཀྱི་ཡོད། དེ་ལྟར་ཁྱེད་ཀྱིས་སེམས་ནད་དང་སེམས་ཁྲལ་སྐྱེད་
བྱེད་ཀྱི་ལྡོག་ཕྱོགས་ཀྱི་ནུས་ཤུགས་གསོན་པོ་ཞིག་ལ་ཁ་གཏད་གཅོག་གི་ཡོད་རེད།
དེའི་ཕྱིར་འགལ་འདུ་འབྱུང་གི་ཡོད།
དགེ་རྒན། རྒན་ལགས། བྱ་བ་ཞིག་བྱེད་པའི་སྐབས་དེ་ལ་སྤྲོ་བ་མེད་ན་ནུས་ཤུགས་རྩ་
བརླག་འགྲོ་རྒྱུ་མ་རེད་དམ། དཔེར་ན། ལྡུམ་ར་བ་ཞིག་ལྡུམ་རའི་ལས་ཀར་སྤྲོ་བ་ཡོད་
ན་ནུས་ཤུགས་ཡོད། དེ་ནུས་ཤུགས་ངོ་མ་དེ་མ་རེད་དམ། གཞན་དེ་ལྟ་ནུས་ཤུགས་
གཏན་ནས་ཨེ་ཡིན་ནམ།
ཀིཤ་ན་མུར་ཏི། ལྡུམ་ར་བ་དབུལ་པོ་དེ་ཡང་རང་ལ་འདོད་པ་དེ་མ་རག་ན་སེམས་ནད་
ཆགས་རྒྱུ་རེད། ཁྱེད་ཀྱིས་སྤྲོ་བ་དང་ནུས་ཤུགས་མེད་པ་དང་། སྤྲོ་བ་མེད་པ་དང་ནུས་
ཤུགས་མེད་པ་གཉིས་སྦྲེལ་གྱི་འདུག ང་ཚོའི་ནང་ལ་རང་གི་གང་བྱེད་པ་དེར་སྤྲོ་བ་ཡོད་
མཁན་ཧ་ཅང་ཉུང༌།
ང་ཚོ་ཕལ་ཆེ་བས་བདེ་འཇགས་དང༌། མིག་དཔེར། གྲུབ་འབྲས་ཐོབ་རེ། དམིགས་
ཡུལ་འགྲུབ་རྒྱུ་སོགས་ཀྱི་འདོད་རྔམ་དེ་ལས་ནུས་ཤུགས་ཐོབ་ཀྱི་ཡོད། ང་ཚོ་ཕལ་ཆེ་
བར་དེ་ནུས་ཤུགས་ཆགས་ཀྱི་ཡོད་རེད། ཡག་པོ་བྱ་རྒྱུའི་ཆེད་འབད་པ་བྱེད་མཁན་མི་
ཞིག་ལ་མཚོན་ན། ཁོའི་བྱ་བ་དེས་ཁོང་ལ་ནུས་ཤུགས་ཧ་ཅང་ཆེན་པོ་སྤྲོད་ཀྱི་ཡོད་ལ།
ལེགས་འགྲུབ་མ་འབྱུང་བའི་སྐབས་ཁོང་ཡིད་ཐང་ཆད་ཀྱི་ཡོད། དེ་གཉིས་རྟག་ཏུ་མཉམ་
དུ་འགྲོ་ཡི་ཡོད་རེད། ནུས་ཤུགས་དེས་རྟག་ཏུ་སེམས་ནད་དང་སུན་སྣང་མཉམ་དུ་འཁྱེར་
གྱི་ཡོད།
དེ་འདྲའི་ནུས་ཤུགས་དེ་ཧ་ཅང་གཏོར་བཤིག་ཅན་ཡིན་པར་རྟོགས་ནས་ཁྱེད་ཀྱིས་
སེམས་ནད་དང་། ཡི་ཆད། སུན་སྣང་བཅས་དང་མ་འགྲོགས་པའི་ནུས་ཤུགས་ཤིག་
འཚོལ་རྟོག་བྱ་རྒྱུ་མིན་ནམ། འདི་འདྲའི་ནུས་ཤུགས་ཤིག་ཡོད་དམ། རྙོག་འཛིང་ལྡན་
པའི་ནུས་ཤུགས་སྤྱི་བཏང་བ་དེ་ཤེས་ཀྱི་ཡོད་ལ། འབྲས་བུ་ཞིག་ལ་དམིགས་ནས་ཐོབ་
པའི་ནུས་པ་དེ་ཡང་ཤེས་ཀྱི་ཡོད། གལ་ཏེ་དེ་ཤེས་ཏེ་དོར་ན། ཡི་ཆད་མི་འབྱུང་བའི་ནུས་
ཤུགས་གཞན་ཞིག་ཡོད་ཨེ་འདུག་ལྟ་བའི་འཚོལ་རྟོག་ཅིག་རང་བཞིན་གྱིས་སྐྱེད་ཀྱི་མ་
རེད་དམ།
དེ་དཀའ་ངལ་རེད། གནས་སྐབས་དེ་འཚོལ་དང་། དེའི་ཐོག་བསམ་གཞིགས་གྱིས།
དེ་ནས་ང་ཚོ་དྲི་བ་དང་པོ་དེའི་ཐོག་ཕྱིར་འགྲོ། འབར་བཞིན་པ་དང་ཧ་ཅང་རྙོག་འཛིང་ཅན་
དུ་གྱུར་པའི་འཛམ་གླིང་འདི་མཐོང་སྟེ་ཆབ་སྲིད་པ་ཚང་མས་ལེགས་བཅོས་བྱེད་ཐབས་
བྱེད་ཀྱི་ཡོད་ལ། ལེགས་བཅོས་བྱས་ཚད་ལ་ཨུ་ཁུང་རེ་རྡོལ་གྱི་ཡོད། གནས་བབ་ཆ་
ཚང་བ་དེ་མཐོང་རྗེས་ང་ཚོར་ངེས་པར་དུ་ལན་ཆ་ཚང་བ་ཞིག་དགོས། ཁྱེད་སློབ་གསོ་བ་
ཞིག་ཡིན་པའི་ཆ་ནས་ལན་འདེབས་ཇི་ལྟར་བྱ་རྒྱུ་ཡིན། ཁྱེད་ཀྱིས་གཏོར་བཤིག་ཅན་གྱི་
ནུས་ཤུགས་དེའི་ཐོག་ནས་ལན་འདེབས་བྱ་རྒྱུ་ཡིན་ནམ། ཡང་ན། གཏོར་བཤིག་ཅན་
མིན་པ་དེའི་ཐོག་ནས་ལན་འདེབས་བྱ་རྒྱུ་ཡིན།
དགེ་རྒན། གཏོར་བཤིག་གི་གྲིབ་མ་ཙམ་ཡང་མེད་པའི་ནུས་ཤུགས་དེ་གང་ཡིན།
ཀི ཤ་ན་མུར་ཏི། དྲི་བ་དེ་མ་དྲིས། སྒྲུབ་ཕྱོགས་ཀྱི་དྲི་བ་ནམ་ཡང་མ་འདྲི། རྟག་ཏུ་ལྡོག་
ཕྱོགས་ཀྱི་ལན་འདེབས་མི་ཆགས་པའི་ཆེད་སྒྲུབ་ཕྱོགས་ཀྱི་ལན་རག་པར་དགག་
ཕྱོགས་ཀྱི་དྲི་བ་འདྲི་དགོས།
དེས་ན། དགག་ཕྱོགས་ཀྱི་བསམ་བློ་ཞེ་ན་གང་རེད། གཏོར་བཤིག་ཅན་མིན་པའི་
ནུས་ཤུགས་དེ་གང་རེད། དེ་སྒྲུབ་ཕྱོགས་ཀྱི་དྲི་བ་ཞིག་རེད།
དེ་འདྲའི་ཆ་ཚང་བའི་ནུས་ཤུགས་དེ་གང་རེད། ང་ཚོས་གཏོར་བཤིག་ཅན་མིན་པའི་ཆ་
ཚང་བའི་ནུས་ཤུགས་དེ་འགྲེལ་བརྗོད་བྱས་ན་འགྲིག་གམ། ངས་དེ་འགྲེལ་བརྗོད་བྱེད་
ནུས་སམ། གལ་ཏེ་ངས་དེ་འགྲེལ་བརྗོད་བྱས་ན། འགྲེལ་བརྗོད་དེ་མི་གཞན་རྣམས་ལ་
ཚིག་ཙམ་དང་གཞུང་ལུགས་ཙམ་ཆགས་རྒྱུ་མ་རེད་དམ།
ཁྱེད་ལ་ནུས་ཤུགས་གང་ཞིག་ཐོབ་འདོད་པའི་དུས་དེར་ནུས་ཤུགས་དེ་གཏོར་བཤིག་
ཅན་དུ་འགྱུར་གྱི་ཡོད། འགྲུབ་འདོད་ཀྱི་བསམ་བློ་དེ་ཁྱེད་ཀྱི་འབད་རྩོལ་བྱ་རྒྱུའི་དམིགས་
ཡུལ་ཆགས་འགྲོ་རྒྱུ་རེད་ལ། གལ་ཏེ་དེ་མ་འགྲུབ་ན་ཁྱེད་ཡིད་ཐང་ཆད་རྒྱུ་རེད། དེའི་
ཕྱིར་ཁྱེད་ཀྱི་དྲི་བ་དེ་དྲི་བ་ནོར་བ་ཞིག་ཡིན། གལ་ཏེ་ཧ་ཅང་ནན་ཏན་མེད་ན། ལན་ནོར་
བ་རག་རྒྱུ་ངེས། དེས་ན། དེའི་རྗེས་ལ་དྲི་བ་གང་དགོས་རེད། “ཆ་ཚང་བའི་ནུས་ཤུགས་
དེ་མྱོང་བའི་ཆེད་ཁྱེད་ཀྱིས་ང་ལ་རོགས་ཇི་ལྟར་བྱ་རྒྱུ་ཡིན།” གལ་ཏེ་ངས་ཁྱེད་ལ་
རོགས་བྱེད་དགོས་བྱུང་ན། ཁྱེད་རོགས་བྱེད་མཁན་ལ་བརྟེན་དགོས་པ་ཆགས་རྒྱུ་རེད་
ལ། རོགས་བྱེད་མཁན་ནོར་བ་འབྱུང་སྲིད། དེས་ན། ཁྱེད་ཀྱིས་དྲི་བ་དེ་ཇི་ལྟར་དྲི་རྒྱུ་ཡིན།
དགེ་རྒན། ད་ལྟ་གླེང་མོལ་གྱི་སྐབས་འདིར་ཆ་ཚང་བའི་ནུས་ཤུགས་དེ་མྱོང་ཐུབ་རྒྱུ་རེད་
དམ།
ཀིཤ་ན་མུར་ཏི། ཁྱེད་ཀྱིས་དྲི་བ་དེ་ཉིད་རྣམ་པ་གཞན་ཞིག་གི་ཐོག་འདྲི་ཆོག་གི་རེད།
ཁྱེད་ཀྱིས་རྟག་ཏུ་ཁྱེད་ཀྱིས་མི་ཤེས་པའི་གནས་དོན་གྱི་སྐོར་ལ་སྒྲུབ་ཕྱོགས་ཀྱི་དྲི་བ་
རྐྱང་རྐྱང་འདྲི་ཡི་འདུག དྲི་བ་དེ་དཀའ་ངལ་འདི་དང་འབྲེལ་མེད་རེད་འདུག དེས་ན དྲི་བ་
དེ་ཇི་ལྟར་དྲི་རྒྱུ་ཡིན།
དགེ་རྒན། ཁྱེད་ཀྱིས་དྲི་བ་ངོ་མ་དེ “ངས་ནུས་ཤུགས་འདིའི་གཏོར་བཤིག་ཅན་གྱི་རང་
བཞིན་ལ་ལྟ་སྐབས་……………” ཞེས་འདྲི་དགོས་ཀྱི་རེད་གསུང་གི་ཡོད་དམ།
ཀིཤ་ན་མུར་ཏི། ནུས་ཤུགས་དེའི་གཏོར་བཤིག་ཅན་གྱི་སྐྱོན་ཆ་དེར་ལྟོས་དང་། དེ་ཉིད་
ཀྱི་ནང་ལ་ལན་དེ་ཡོད། ཁྱེད་ནུས་ཤུགས་དེའི་གཏོར་བཤིག་ཅན་གྱི་ནང་བཞིན་དེ་བརྒལ་
ཏེ་གཞན་དེ་གང་རེད་ཅེས་འགྲོ་ས་མེད། ཁྱེད་ཀྱིས་གཏོར་བཤིག་ཅན་གྱི་ནུས་ཤུགས་
བསྐྲུན་རྒྱུ་དེ་མཚམས་འཇོག་བྱེད་ཐུབ་བམ། དེ་ནས་ཁྱེད་ཀྱིས་གཞན་དེ་གང་ཡིན་དྲི་
རྒྱུ་མ་རེད། ཁྱེད་ཀྱིས་དྲི་རྒྱུ་ནི་“རང་བཟོ་བྱས་པའི་གཏོར་བཤིག་ཅན་གྱི་ནུས་ཤུགས་
དེ་འགོག་ཐུབ་རྒྱུ་རེད་དམ།” ཞེས་པ་དེ་ཉིད་རེད། ཁྱེད་ཀྱིས་ནུས་ཤུགས་དེའི་སྐོར་སྒྲུབ་
ཕྱོགས་ཀྱི་ཐོག་འདྲི་ཞིབ་བྱེད་མི་ཐུབ། དེ་ལ་ལྡོག་ཕྱོགས་ཀྱི་ཐབས་ལམ་དགོས། གཞན་
དེ་ཤེས་པ་ལ་དངོས་ཡོད་གང་ཡིན་པ་དེ་ལྡོག་ཕྱོགས་ཀྱི་ཐོག་ནས་ཤེས་རྟོགས་བྱེད་
དགོས་པ་ལས་སྒྲུབ་ཕྱོགས་ནས་བྱེད་མི་ཐུབ། གང་ཡིན་ཞེ་ན་ཁྱེད་ཀྱིས་གཞན་དེ་ཤེས་
རྒྱུ་མ་རེད། དེའི་ཕྱིར། རང་ཉིད་གཏོར་བཤིག་ཅན་གྱི་ནུས་ཤུགས་དེའི་རང་བཞིན་ངོ་མ་
དེ་ཤེས་པ་ལ། ཁྱེད་ཀྱི་ཐབས་ལམ་དེ་ངེས་པར་དུ་ལྡོག་ཕྱོགས་དགོས།
ང་ས་ལྡོག་ཕྱོགས་ནས་ཤེས་རྟོགས་བྱེད་ཐུབ་རྒྱུ་རེད་དམ། ངས་ཐབས་ཇུས་ཤིག་
སྦྱངས་ཏེ་ཐབས་ལམ་དེའི་བརྒྱུད་ནས་དཀའ་རྙོག་མེད་པར་བསམ་བློ་ལ་བཅིངས་གྲོལ་
བཏང་ཐུབ་རྒྱུ་ཨེ་རེད། དེ་ནས་བསམ་བློ་དེས་ནུས་ཤུགས་འདྲ་མིན་ཤེས་པར་བློ་མིག་
འབྱེད་ཀྱི་རེད།
འཛམ་གླིང་ཡོངས་རྫོགས་ཉག་ཉོག་ཆེན་པོ་ཞིག་དང་མགོ་རྙོག་ནང་ཚུད་སྡོད་ཡོད། དེ་
ལ་ལན་འདེབས་བྱེད་པར་ཁྱེད་ལ་ནམ་རྒྱུན་དཀའ་ངལ་སེལ་རྒྱུའི་ནུས་ཤུགས་དེ་དང་མི་
འདྲ་བའི་ནུས་ཤུགས་ཁྱད་པར་བ་ཞིག་དགོས། ནམ་རྒྱུན་དཀའ་ངལ་སེལ་རྒྱུའི་ཐབས་
ལམ་དེ་ནི་ཡི་ཆད་དང་འདྲེས་པའི་རེ་བ་དང༌། འཇིགས་སྣང་། ལེགས་འགྲུབ། ཚིམ་
འདོད་སོགས་ཡིན། དེ་མངོན་གསལ་རེད། དེ་དག་ཐམས་ཅད་སེམས་ཁམས་རིག་པ་
དང་འབྲེལ་བའི་དངོས་ཡོད་ཡིན། འདིར་ང་ཚོར་འཛམ་གླིང་སྤྱི་དང་འབྲེལ་བའི་དཀའ་
རྙོག་ཅིག་ཡོད་པས། ཁྱེད་ཚོས་དེ་ལ་ཡི་ཆད་དང་འབྲེལ་བའི་ནུས་ཤུགས་དེའི་ཐོག་
ནས་མིན་པར་ཡི་ཆད་ཀྱིས་མ་ལྷད་པའི་ནུས་ཤུགས་ཤིག་གི་ཐོག་ནས་གདོང་ལེན་བྱེད་
དགོས། དེ་འདྲའི་གཏོར་བཤིག་ཅན་མིན་པའི་ནུས་ཤུགས་དེ་འབྱུང་ཆེད། བསམ་བློ་
ངེས་པར་དུ་ཡི་ཆད་དང་འདྲེས་པའི་ནུས་ཤུགས་དེ་ལས་གྲོལ་བ་དགོས། འདི་འཛམ་
གླིང་སྤྱིའི་དཀའ་རྙོག་གཅིག་རེད། ཁྱེད་ཚོས་དེ་ལ་ལན་འདེབས་ཇི་ལྟར་བྱེད་ཀྱི་ཡོད།
ཁྱེད་ཚོས་“འདི་བྱས་ན་ཏག་ཏག་རེད།”སྙམ་པའི་ཀུན་སློང་དང་། འདོད་པ། ཚོར་བ་
དང་ལྡན་པའི་བསམ་བློའི་རང་བཞིན་ཐོག་ནས་ལན་འདེབས་བྱེད་ཀྱི་ཡོད་དམ། གལ་
ཏེ་བྱེད་ཀྱི་ཡོད་ན། ཁྱེད་ཚོས་དེ་ལ་ཡི་ཆད་དང་འདྲེས་པའི་ནུས་ཤུགས་དེའི་ཐོག་ནས་
ལན་འདེབས་བྱེད་ཀྱི་ཡོད་རེད། ཡང་ན་ཁྱེད་ཚོས་དེ་ལ་ནུས་ཤུགས་རྦད་དེ་མི་འདྲ་བ་
ཞིག་གི་ཐོག་ནས་ལྟ་ཡི་ཡོད་དམ། གལ་ཏེ་ཁྱེད་ཚོས་དཀའ་རྙོག་ཁྱོན་དེར་དེ་འདྲའི་ནུས་
ཤུགས་གསར་པ་ཞིག་གི་ཐོག་ནས་བལྟས་ན། ཁྱེད་ཚོ་ལ་ལན་ཏག་ཏག་དེ་རག་རྒྱུ་
རེད།
དགེ་རྒན། ང་ཁྱེད་ཀྱིས་བརྡ་བསྟན་པའི་ཚོར་བ་དེའི་འབྲེལ་ལམ་ཐོག་ལ་མང་ཙམ་བགྲོ་
གླེང་བྱེད་འདོད་བྱུང་། དེ་ཡང་ང་ཚོས་ཤེས་ཡོན་གྱི་བརྒྱུད་ནས་ཡི་ཆད་དང་འདྲེས་པའི་
ནུས་ཤུགས་རྒྱུན་འཛིན་བྱེད་སྡོད་ཡོད་རེད། དེར་བརྟེན་དེ་འདྲའི་ཤེས་ཡོན་དེ་རེ་སྟོང་
ཆགས་ཀྱི་ཡོད། ང་ཚོས་རྒྱུན་ལྡན་ཤེས་ཡོན་ཏུ་ངོས་འཛིན་པ་དེའི་ཐོག་ནས་ཤེས་ཡོན་
སྤྲད་དེ་ཕྱོགས་གཞན་དེ་འགྲུབ་པ་བྱེད་ཐུབ་ཀྱི་ཨེ་རེད། བརྗོད་བྱ་བྱེ་བྲག་པ་གཅིག་སློབ་
ཁྲིད་བྱེད་མཁན་གཅིག་གིས་དེ་ཡང་དག་པར་ཁྲིད་པའི་ཐོག་ནས་ཆ་ཚང་བའི་ཚོར་བ་སྐྱེ་
པར་བྱེད་ཐུབ་ཀྱི་ཨེ་རེད། མི་དེས་ཀུན་སློང་གཞན་མེད་པར་བྱམས་བརྩེ་དང་ལྡན་པའི་
ཐོག་ནས་ཁོང་གིས་བྱེད་བཞིན་པའི་བྱ་བ་དེར་སེམས་ཡོངས་སུ་གཏད་དེ་བྱེད་ཐུབ་ཀྱི་
རེད་དམ། དེས་ང་ཚོའི་བསམ་བློ་ནུས་ཤུགས་གསར་པ་དེར་ཁ་ཕྱོགས་པར་རོགས་བྱ་
རྒྱུ་ཨེ་རེད།
ཀིཤ་ན་མུར་ཏི། ཁྱེད་ཀྱིས་ཚོད་དཔག་བྱས་ཏེ་བཤད་ཀྱི་འདུག དེ་དག་དངོས་ཡོད་མིན།
ཁྱེད་ཀྱིས་ལྟ་ཞིབ་གྱིས་དང༌། ཁྱེད་ལ་བྱམས་བརྩེ་མེད། མཚམས་རེར་སྤྲིན་པ་ཁ་ཕྱེས་
ཏེ་ཁྱེད་ཀྱིས་འོད་མདངས་མཐོང༌། འོན་ཀྱང་དེ་མཚམས་རེར་མ་གཏོགས་མི་འབྱུང༌།
ཁྱེད་དངོས་ཡོད་ལ་ཁ་ཕྱོགས་ཀྱི་མི་འདུག ཚོད་དཔག་ལ་ཕྱོགས་ཀྱི་འདུག གལ་ཏེ་ཁྱེད་
ཀྱིས་དངོས་ཡོད་ལ་ཁ་ཕྱོགས་ཡོད་ན། ལན་འདེབས་ཐུབ་ཡོད་རྒྱུ་རེད།“མཚམས་
རེར་ངས་དོ་སྣང་བྱེད་ཀྱི་ཡོད། ངས་ལན་ལ་རེ་བ་མེད་པའི་ཐོག་ནས་བྱམས་བརྩེ་བྱེད་ཀྱི་
ཡོད།”ཅེས་པའི་སྐད་ཆ་དེ་ཅུང་ཟད་ཏག་ཏག་འགྲིག་མེད། ཁྱེད་ཀྱིས་མཚམས་རེར་དེ་
བྱེད་ཀྱི་ཡོད་སྲིད། འོན་ཀྱང་། ཉིན་གཅིག་ཙམ་མིན་པར་ཉི་མ་༣༦༥ ཚང་མར་དེ་བྱེད་
དགོས།
དགེ་རྒན། ངས་དེ་མཐོང་བའམ་གང་བྱེད་ཀྱང་དེའི་ཐོག་ལ་སྣོན་པ་རྒྱག་འདོད་ཀྱི་འདུག
ཀིཤ་ན་མུར་ཏི། ཁྱེད་ཀྱིས་འཕྲི་རྟགས་ནང་ལ་སྣོན་རྟགས་བཀོད་ཐུབ་རྒྱུ་མ་རེད། གཏོར་
བཤིག་ཅན་ནང་གསར་སྐྲུན་རང་བཞིན་བཅུག་མི་ཐུབ། གསར་སྐྲུན་རང་བཞིན་དེ་འབྱུང་
བ་ལ་གཏོར་བཤིག་རང་བཞིན་གྱི་ནུས་ཤུགས་མེད་པ་དགོས། ཁྱེད་ཚོ་ལ་དུས་ཚོད་
ཡོད། སྒོམ་རྒྱག་རྒྱུའི་དུས་ཚོད་ཡོད་པ་རེད། ཚོར་བའི་རང་བཞིན་དུ་མ་སོང་པར་རང་
ཁོང་གི་གཏོར་བཤིག་ཅན་དེ་འཚོལ་ཞིབ་བྱེད་དགོས། དེ་ནི་གཞན་དེ་ཡོང་སའི་སྒེའུ་ཁུང་
ཕྱེས་ནས་ཡོད་པའི་གོ་རྟོགས་ཀྱི་རྒྱུད་རིམ་བསྟུད་མ་ཞིག་ཡིན། དེ་ནི་རྟག་ཏུ་ཆ་ཚང་བའི་
རྒྱུད་རིམ་ཞིག་ཡིན།
དེའི་ཆེད་སེམས་ཁམས་རིག་པའི་གནམ་གཤིས་ཤིག་དགོས་གལ་ཆེ། དེ་ནི་སློབ་
ཁྲིད་ཀྱི་རྒྱུད་རིམ་ནང་གི་འབྲེལ་ལམ་དང༌། དེ་ཉིད་ཞིབ་ཕྲ་རང་བཞིན་དགོས། གལ་
ཏེ་ཁྱེད་ཚོའི་སེམས་ལ་སྡོམ་ཚིག་ཅིག་ཡོད་ན། ཁྱེད་ཚོ་ལ་ཞིབ་ཕྲ་དང་མཉེན་ཆའི་རང་
བཞིན་དེ་མི་འབྱུང༌། གལ་ཏེ་ཁྱེད་ཚོས་ཐབས་ཇུས་ཆེན་པོ་མང་པོ་ཞིག་ཤེས་པའི་མྱོང་
བ་དང་སྡོམ་ཚིག་གཅིག་གི་ཐོག་ནས་བསམ་བློ་བཏང་ན། ཁྱེད་ཚོ་ལ་མཉེན་ཆ་དང་ཞིབ་
ཆ་རང་བཞིན་དེ་མི་འབྱུང༌།
ཁྱེད་ཚོས་བསམ་བློ་ཞིག་དང་མཁྲེགས་ལྟ་ཞིག་ནང་གཏིང་ཟབ་པོར་མཁྲེགས་ཞུགས་
གྱུར་པའི་མི་གང་ཞིག་དང་སྐད་ཆ་བཤད་མྱོང་ཡོད་དམ། མི་དེ་རིགས་ལ་མཉེན་ཆ་དང་
ཞིབ་ཆའི་རང་བཞིན་མེད། ཞིབ་ཆ་དང་མཉེན་ཆ་རང་བཞིན་འབྱུང་པར་སེམས་ལ་ངེས་
པར་དུ་འགག་ཚུགས་གཏན་ནས་མེད་པ་དགོས།
དགེ་རྒན། མཉེན་ཆ་དང་ཞིབ་ཆའི་རང་བཞིན་འབྱུང་ཆེད་ཁོར་ཡུག་སྐྲུན་ཐུབ་རྒྱུ་ཨེ་རེད།
ཚོགས་སྡེ་ཁག་ནང་དེ་རྟག་ཏུ་སྐྲུན་ཐུབ་རྒྱུ་མ་རེད།
ཀིཤ་ན་མུར་ཏི། རྒོལ་བ་དང་ཕྱིར་རྒོལ་མེད་པའི་འབྲེལ་ལམ་ཇི་ལྟར་སྐྲུན་ཐུབ། འདྲ་
མཉམ་གྱི་ཚོར་སྣང་ཇི་ལྟར་སྐྲུན་དགོས། གལ་ཏེ་ཁྱེད་ཚོས་ཚོར་སྣང་སྐྲུན་ཐུབ་ན། དེ་
ནས་གོམ་པ་རྗེས་མ་དེ་གང་རེད། གོམ་པ་རྗེས་མ་ཞིག་ཡོད་ཨེ་རེད།
ཐོག་མ་དེ་ལ་ཚོགས་སྡེ་ཞིག་གི་ནང་ཕན་ཚུན་ཡིད་ཆེས་གྱི་ཁོར་ཡུག་སྐྲུན་ཐུབ་རྒྱུ་རེད་
དམ། དེ་བསྐྲུན་པ་ལ་ཚུར་ཕྱོགས་དང་ཕར་ཕྱོགས་གཉིས་ཀའི་ངོས་ལ་རྣམ་དཔྱོད་ཆེན་
པོ་དགོས།
དགེ་རྒན། ཁྱེད་ཀྱིས་གསུངས་པ་ལྟར་དཀའ་རྙོག་ནི་དེ་འདྲའི་ཆ་ཚང་བའི་ཚོར་སྣང་དང་
ལྡན་པའི་གོ་རྟོགས་ཡོད་ལ་མཐོ་དམན་གྱི་ཚོར་བ་མེད་པའི་འབྲེལ་ལམ་ཇི་ལྟར་སྐྲུན་
དགོས་མིན་དེ་རེད་འདུག
ཀིཤ་ན་མུར་ཏི། ང་ཚོས་ཆ་ཚང་བའི་ཚོར་བ་དེའི་སྐོར་གང་ཡང་ཤེས་ཀྱི་ཡོད་མ་རེད།
འོན་ཀྱང༌། གཏོར་བཤིག་རང་བཞིན་གྱི་ནུས་ཤུགས་གྱི་ངོ་བོ་ངེས་ཅན་ཞིག་ཤེས་ཀྱི་
ཡོད་ལ། བསམ་བློ་ཡིས་དེ་ལས་གྲོལ་རྒྱུའི་འབད་བརྩོན་བྱེད་ཀྱི་ཡོད་རེད།
ང་ཚོས་འདྲ་མཉམ་ངེས་པར་དུ་དགོས་པ་ཤེས་ཀྱི་ཡོད། འོན་ཀྱང་དབྱེ་འབྱེད་དང༌།
ཤོག་ཁག་ཡོད་པའི་སྐབས་དང་། དཔལ་འབྱོར་གཅིག་པུའི་ཐོག་ལ་ལས་ཀ་བྱེད་སྐབས་
དང་། གཏོར་བཤིག་ཅན་གྱི་ནུས་ཤུགས་དེའི་རང་བཞིན་སྐོར་ལ་གོ་རྟོགས་མེད་སྐབས
འདྲ་མཉམ་དེ་མེད་པ་ཆགས་ཀྱི་ཡོད། དཔལ་འབྱོར་གྱི་གནས་བབ་གཅིག་པུའི་ཐོག་ལ་
འདྲ་མཉམ་བཟོ་རྒྱུའི་སྐད་ཆ་མ་རེད། གནས་བབ་ཡོངས་རྫོགས་ཀྱི་ཐོག་ལ་འདྲ་མཉམ་
དགོས། གལ་ཏེ་འགོ་འཛུགས་དུས་ནས་ཕྱོགས་ཡོངས་དང་ང་ཚོའི་ནང་ཁོང་ལ་ཡང་
དེ་མ་བཟོ་ན། ང་ཚོ་ཕན་ཚུན་འབྲེལ་བ་ཡོད་མ་རེད། དེས་ན། ང་ཚོས་ཐབས་ཇུས་ཀྱི་
འདྲ་མཉམ་སྐོར་མིན་པར། དེ་འདྲའི་འདྲ་མཉམ་གྱི་བསམ་བློ་དེ་ཇི་ལྟར་སྐྲུན་དགོས་མིན་
སྐོར་བསམ་ཞིབ་བྱ་རྒྱུར་དུས་ཚོད་བཏང་ཐུབ་རྒྱུ་ཨེ་རེད། ང་ཚོའི་བར་གྱི་ཁྱད་པར་
ཚང་མ་དོར་ཏེ་འདྲ་མཉམ་གྱི་བསམ་བློ་འདི་སྐྲུན་ཆེད་ང་ཚོ་མཉམ་རུབ་བྱེད་ཐུབ་རྒྱུ་ཨེ་
རེད། དེ་ནས་ང་ཚོ་རང་དབང་ཆགས། ཉུང་མཐར་ང་ཚོ་འགའ་ཞིག་ལམ་ཁ་དེའི་ཐོག་
འགྲོ་ཐུབ་པ་བྱེད་དགོས། དེ་ནས་ང་ཚོ་འགའ་ག་ལེར་འགྲོ་རྒྱུ་ཡིན་རྒྱུ་རེད། འགའ་ཞིག་
མགྱོགས་པོར་འགྲོ་རྒྱུ་ཡིན་རྒྱུ་རེད། འོན་ཀྱང་ཁ་ཕྱོགས་གཅིག་པ་རེད། ཁ་ཕྱོགས་ནི་
འདྲ་མཉམ་དེ་རེད། དེ་ནི་ངོ་མར་འཛམ་གླིང་ལ་ཕྱིར་ཕྱོགས་པ་ཞིག་རེད། གལ་ཏེ་ཁྱེད་
ཚོས་ཡི་ཆད་འདྲེས་པའི་ནུས་ཤུགས་དེའི་སྐྱོན་ཆག་མཐོང་གི་ཡོད་ན། དེ་ནས་ཁྱེད་
ཚོས་དེ་དོར་དགོས། གལ་ཏེ་དེ་ཤེས་རྟོགས་ཡོད་ན། དེ་ནས་ཁྱེད་ཚོ་དང་འཛམ་གླིང་
བར་གྱི་འབྲེལ་བ་དེ་རྦད་དེ་ཁྱད་པར་བ་ཞིག་རེད་ལ། དེས་སྒོ་མང་པོ་དབྱེ་རྒྱུ་རེད།

བཅུ་བ། སྒོམ་དང་སློབ་གསོ།
On Meditation and Education

ཀིཤ་ན་མུར་ཏི། ང་ཚོ་འགྲོ་བ་མི་རེད་དམ་འཚོ་ཐབས་ལས་རིགས་པ་རེད། ང་ཚོའི་འཚོ་
ཐབས་ལས་རིགས་ཀྱིས་ང་ཚོའི་མི་ཚེ་ཆ་ཚང་རྫོགས་བཅུག་གི་ཡོད།ང་ཚོས་འཚོ་གནས་
དངོས་ཡིན་པའི་སེམས་པ་ལེགས་བཅོས་དང་སེམས་ཤེས་རྟོགས་ཆེད་དུས་ཚོད་ཉུང་ཉུང་
ལས་བཏང་གི་མེད། འཚོ་ཐབས་ལས་རིགས་དང་པོ་དང་དེ་ནས་འཚོ་གནས་བརྩི་ཡི་ཡོད་
རེད། ང་ཚོས་མི་ཚེ་ལ་འཚོ་ཐབས་ལས་རིགས་དང་གླ་ལས་ཀྱི་བསམ་བློའི་ཐོག་ནས་
བལྟས་ཏེ་མི་ཚེ་དེའི་ནང་སྐེལ་གྱི་ཡོད་རེད། མི་ཚེའི་མཐར་མཇུག་ལ་ང་ཚོས་དཔྱད་ཞིབ་
རང་བཞིན་དང་ལྡན་པའི་སེམས་ཏེ་སྒོམ་ལ་ཁ་ཕྱོགས་ཀྱི་ཡོད།
ང་ཚོ་སློབ་གསོ་བ་ཁོ་ན་རེད་དམ། ཡང་ན་སློབ་གསོ་དེ་འགྲོ་བ་མི་རྣམས་ལ་ཆ་ཚང་
བའི་བསམ་བློ་དེ་སྐྱེད་པར་རོགས་བྱེད་པའི་ཐབས་ལམ་གལ་ཆེན་པོ་གཅིག་དང་ཡང་
དག་པ་གཅིག་ཡིན་པ་ངོས་ཟིན་མཁན་གྱི་འགྲོ་བ་མི་རེད། འཚོ་གནས་དེ་སློབ་གསོའི་
སྔོན་ལ་སླེབས་ཀྱི་ཡོད། སྣ་དང་མིད་པའི་ཆེད་མཁས་པའི་མི་ཞིག་ཡིན་ན། ཉིན་ཆ་ཚང་
སྣ་དང་མིད་པ་བརྟག་དཔྱད་ཀྱི་ཐོག་ལ་བཏང་གི་ཡོད་པས། ཁོང་གི་སེམས་པ་ནི་སྣ་དང་
མིད་པ་དང་འབྲེལ་བའི་བསམ་བློ་ཡིས་ཁེངས་ཡོད་པ་གསལ་པོ་རེད། མཚམས་རེར་
གཅིག་པུར་ཁོང་གིས་སྒོམ་གྱི་སྐོར་བསམ་བློ་གཏང་རྒྱུའམ་བདེན་པར་ལྟ་ཞིབ་བྱེད་ཐུབ་
ཀྱི་ཡོད།
ང་ཚོ་སྒོམ་ཞེས་པ་དེ་གང་ཡིན་ཤེས་རྟོགས་དང་ར་སྤྲོད་མཁན་གྱི་མི་ཚེར་ཆ་ཚང་
བར་འཇུག་ཐབས་དང་གོ་རྟོགས་ཐུབ་པ་བྱེད་པའི་དྲི་བ་ལ་འཇུག་ཐུབ་རྒྱུ་རེད་དམ། ངས་
ཁྱེད་ཚོ་སུ་གཅིག་གིས་སྒོམ་རྒྱག་གི་ཡོད་མེད་དང་སྒོམ་ཞེས་པ་དེ་གང་འདྲ་ཞིག་ལ་ངོས་
འཛིན་གྱི་ཡོད་མེད་མི་ཤེས། སློབ་གསོའི་ནང་སྒོམ་དང་འབྲེལ་བ་ཡོད། ང་ཚོས་སྒོམ་
ཞེས་པ་དེ་གང་འདྲ་ཞིག་ལ་གོ་བ་ལེན་གྱི་ཡོད་རེད། ང་ཚོས་ལག་འཁྱེར་རག་རྒྱུ་དང་།
ལས་ཀ་རག་རྒྱུ། དཔལ་འབྱོར་གནས་བབ་བདེ་འཇགས་ཆགས་རྒྱུ་སོགས་ལ་ཧ་ཅང་
གཙོར་འཛིན་བྱེད་ཀྱི་ཡོད་རེད། དེ་ནི་ང་ཚོའི་བསམ་བློ་བཏང་སྟངས་ཀྱི་བཟོ་ལྟ་གང་
ཚང་དེ་ཡིན། སྒོམ་དང་། ལྷ་ཡོད་མེད་ཐོག་དོན་དངོས་ཀྱི་འདྲི་ཞིབ་བྱ་རྒྱུ་དང༌། རྟོག་
ཞིབ་བྱ་རྒྱུ། གཞལ་དུ་མེད་པའི་གནས་བབ་དེ་ཉམས་སུ་མྱོང་རྒྱུ་སོགས་ང་ཚོའི་སློབ་
གསོའི་ཆ་ཤས་གཏན་ནས་ཆགས་ཐུབ་མེད། ང་ཚོས་སྒོམ་ཞེས་པ་དེ་གང་ལ་ངོས་འཛིན་
དགོས་མིན་དེ་ཤེས་རྟོགས་བྱེད་དགོས་པ་ལས། སྒོམ་ཇི་ལྟར་རྒྱག་དགོས་མིན་དེ་མིན།
དེ་ནི་སྒོམ་ལ་ལྟ་སྟངས་བློ་མ་སྨིན་པ་ཞིག་ཡིན། སྒོམ་ཞེས་པ་དེ་གང་ཡིན་གྱི་རྙོག་འཛིང་
དེ་སངས་ཐུབ་ན། རྙོག་འཛིང་སངས་པའི་རྒྱུད་རིམ་དེ་ཉིད་སྒོམ་རེད།
སྒོམ་ཞེ་ན་གང་རེད། བསམ་བློ་གཏང་རྒྱུ་ཟེར་ན་གང་རེད། གལ་ཏེ་ང་ཚོས་སྒོམ་ཞེས་
པ་གང་ཡིན་རྟོག་ཞིབ་བྱས་ན། བསམ་བློ་གཏང་རྒྱུ་ཞེས་པ་དེ་གང་ཡིན་རྟོག་ཞིབ་བྱེད་
དགོས་འབྱུང་རྒྱུ་རེད། དེ་མིན་བསམ་བློ་བཏང་སྟངས་ཀྱི་རྒྱུད་རིམ་མ་ཤེས་པར་སྒོམ་
རང་རྒྱག་སྡོད་ན། དངོས་ཡོད་གང་ཡང་མེད་པའི་འཆར་སྣང་དང་འཁྲུལ་སྣང་བསྐྲུན་རྒྱུ་
ལས་མེད། དེར་བརྟེན། སྒོམ་ཞེས་པ་དེ་ངོ་མར་གང་ཡིན་ཤེས་རྒྱུ་དང་འཚོལ་སྙེད་བྱ་རྒྱུ་
ལ་ཚིག་ཐོག་གི་འགྲེལ་བཤད་ཙམ་གྱིས་མི་འགྲིག ། བསམ་བློ་བཏང་སྟངས་ཀྱི་རྒྱུད་རིམ་
ཁྱོན་ལ་འཇུག་དགོས།
བསམ་མ་བློ་གཏང་རྒྱུ་དེ་དྲན་པའི་ཡ་ལན་ཞིག་ཡིན། བསམ་བློ་ནི་ཚིག་དང་། མཚོན་
རྟགས། འཆར་སྒོ་སོགས་ཀྱི་བྲན་གཡོག་ཆགས་ཀྱི་ཡོད་ལ། སེམས་ནི་ཚིག་ཡིན།
སེམས་ནི་ལྷ་དང་། དམར་ཕྱོགས། སློབ་སྤྱི། སློབ་སྤྱི་གཞོན་པ། སྲིད་བློན། ཉེན་རྟོག་
དཔོན་པོ། གྲོང་གསེབ་པ། མ་བྱན་ཞེས་སོགས་ཀྱི་ཚིག་གི་བྲན་གཡོག་ཆགས་ཀྱི་ཡོད།
ཚིག་འདི་ཚོའི་ཁྱད་པར་ཕྲ་མོ་རྣམས་དང་དེ་ཚོ་དང་འབྲེལ་བའི་ཚོར་བ་དེ་དག་ལ་ལྟོས་
དང་། “བྱ་བྲལ་བ”ཞེས་བརྗོད་སྐབས་འཕྲལ་དུ་གུས་བཀུར་གྱི་རང་བཞིན་ཞིག་འབྱུང་
གི་ཡོད། དེར་བརྟེན། ང་ཚོ་ཕལ་ཆེ་ལ་ཚིག་ཞེས་པ་དེ་གལ་གནད་ཆེན་པོ་ཆགས་ཀྱི་
ཡོད་རེད། དེ་ཚིག་ཆགས་ཡོད། ང་ཚོ་ཚིག་དང་། ཐབས་ཇུས་དང༌། མཚོན་རྟགས་
ཀྱིས་ལྷད་པའི་སྒྲོམ་གཞི་ཞིག་ནང་སྡོད་པ་དང་བསམ་བློ་བཏང་གི་ཡོད། སྒྲོམ་གཞི་དེ་ནི་
འདས་ཟིན་པའི་དུས་ཤིག་ཡིན། གལ་ཏེ་ཁྱེད་ཚོས་རང་ཉིད་ནང་ཁོང་ལ་རྒྱུད་རིམ་བརྒྱུད་
པར་ལྟ་ཞིབ་བྱས་ན། དེ་ནས་དེ་ལ་གལ་གནད་ཡོད་རེད།
དེས་ན། ཚིག་མེད་པར་བསམ་བློ་འཁོར་རྒྱུ་རེད་དམ། ཚིག་མེད་པར་དུས་ལས་
འདས་པའི་ཐོག་ནས་བསམ་བློ་གཏང་རྒྱུ་ཡོད་ཨེ་རེད། ཚིག་ནི་དུས་ཡིན། གལ་ཏེ་
སེམས་ཀྱིས་ཚིག་དང༌། མཚོན་རྟགས། རང་ཉིད་བཅས་ལས་ཁ་བྲལ་ཐུབ་ན། དེ་
ནས་མཐར་སྡོམ་ཞིག་ལ་མི་དམིགས་པར་དུས་དང་བྲལ་པའི་འཚོལ་ཞིབ་ཅིག་ཡོད་དམ།
དང་པོར་ང་ཚོས་ཁྱོན་ཡོངས་ཀྱི་པར་དེར་ལྟ། རྟོག་ཞིབ་བྱེད་པའི་ས་ཁོངས(space)
མེད་པའི་སེམས་པ་དེར་གོ་རྟོགས་ཀྱི་ཡོན་ཏན་མེད། བསམ་བློ་གཏང་རྒྱུ་ལས་རྟོག་ཞིབ་
མི་འབྱུང༌། ང་ཚོ་ཕལ་ཆེ་བས་ཚིག་གི་བརྒྱུད་ནས་ལྟ་ཡི་ཡོད། དེ་ལྟ་སྟངས་དངོས་དེ་
རེད་དམ། ངས་མེ་ཏོག་གཅིག་ལ་ལྟ་དུས། འདི་རྒྱ་སེར་མེ་ཏོག་རེད་ཟེར་གྱི་ཡོད། ངས་
རྒྱ་སེར་མེ་ཏོག་དེ་ལ་ལྟ་ཡི་ཡོད་རེད་དམ། ཚོར་བ་དང་ཚིག་གིས་བསྐུལ་བའི་འཆར་
སྣང་དེར་ལྟ་ཡི་ཡོད་རེད། དེས་ན། དུས་དང་སྟོང་ཆའི་རང་བཞིན་ཡིན་པའི་སེམས་ཀྱིས་
སྟོང་ཆ་དང་དུས་ལས་འདས་པའི་གནས་བབ་དེ་ལ་རྟོག་ཞིབ་བྱེད་ཐུབ་རྒྱུ་རེད་དམ། གང་
ཡིན་ཞེ་ན། དེ་ཉིད་ཁོ་ནའི་ནང་གསར་སྐྲུན་ཡོད་རེད། རིགས་གཅིག་རྐང་འཛིན་གྱི་སློབ་
སྦྱོང་ཐོབ་པའི་ཆེད་ལས་རང་བཞིན་གྱི་སེམས་པ་དེས་གསར་གཏོད་དང་ཁ་སྣོན་བྱེད་
ཐུབ། འོན་ཀྱང་། དེས་གསར་སྐྲུན་ནམ་ཡང་བྱེད་མི་ཐུབ། ལྟ་སའི་བར་ཆ་དང་སྟོང་
ཆ་མེད་པའི་སེམས་དེ་ནི་སྟོང་ཆ་མེད་པ་དང་དུས་མེད་པའི་གནས་བབ་ནང་གནས་
སྡོད་བྱེད་མི་ནུས་པ་གསལ། དགོས་རྒྱུ་དེ་གནས་བབ་དེ་ཡིན། དེར་བརྟེན། དུས་དང༌།
སྟོང་ཆ། ཚིགརང་ཉིད། སྡོམ་ཚིགཐབས་ཇུས། ཆེད་སྦྱོང་སོགས་ཁོ་ནའི་ནང་འཁར་བའི་
སེམས་དེ་ནི་ཧ་ཅང་དཀའ་སྡུག་ཅན་གྱི་སེམས་ཞིག་ཡིན། འཛམ་གླིང་འདི་གནས་དོན་
གསར་པ་གསར་རྐྱང་ཞིག་དང་གདོང་ཐུག་རྒྱབ་དུས། ང་ཚོའི་ལན་རྙིང་པ་དང་། མན་
ངག སྲོལ་རྒྱུན་སོགས་ཕན་མེད་ཡིན།
དེས་ན་བསམ་བློ་བཏང་བ་ཞེ་ན་གང་རེད། ང་ཚོའི་མི་ཚེ་ཕལ་ཆེ་བ་དེ་གཅིག་ཆགས་
རྒྱུ་དང༌། བྱ་རྒྱུ་དང༌། འགྲུབ་རྒྱུའི་འབད་བརྩོན་ཆེད་དུ་བཏང་གི་ཡོད་རེད། ང་ཚོའི་མི་
ཚེ་ཕལ་ཆེ་དེ་འབྲེལ་བ་ཡོད་པ་དང་མེད་པའི་རྒྱུན་མཐུད་པའི་རྩོལ་བའི་རིམ་པ་ཞིག་རེད།
རྩོལ་བ་དེ་དག་གི་ཁྲོད་ལ་མངོན་འདོད་དང་འགལ་ཟླའི་དཀའ་རྙོག་ཡོངས་རྫོགས་ཀྱིས་
རྒྱུད་རིམ་དམིགས་བསལ་བ་ཞིག་སྐྲུན་གྱི་ཡོད་ལ། དེ་ལ་ང་ཚོས་སེམས་རྩེ་གཅིག་པ་
ཟེར་གྱི་ཡོད། ང་ཚོས་ཅིའི་ཕྱིར་རྩོལ་བ་བྱེད་དགོས། རྩོལ་བ་བྱེད་པའི་དགོས་དོན་གང་
རེད། གལ་ཏེ་ང་ཚོས་རྩོལ་བ་བྱེད་མ་ཐུབ་ན་ང་ཚོ་འགག་འགྲོ་རྒྱུ་རེད་དམ། འགག་ན་
སྐྱོན་གང་ཡོད། ད་ལྟར་ང་ཚོས་རྩོལ་བ་ཤུགས་ཆེན་བྱེད་ཀྱི་ཡོད་བཞིན་དུ་ང་ཚོ་འགག་
གི་ཡོད་མ་རེད་དམ། ད་དུང་རྩོལ་བ་མང་དུ་བྱེད་དགོས་གལ་གང་ཡོད་རེད། གལ་ཏེ་
སེམས་ཀྱིས་རྩོལ་བ་ཞེས་པ་གང་ཡིན་རྟོགས་ན། དེས་གྲུབ་འབྲས་དང༌། མངོན་འདོད་
དང༌། འགའ་ཟླའི་ཐོག་ལ་བསམ་བློ་མི་བཏང་བའི་ནུས་ཤུགས་ཁྱད་པར་བ་ཞིག་བསྐྲུན་
རྒྱུ་མ་རེད་དམ། ནུས་ཤུགས་དེ་ཉིད་བྱ་བ་མ་རེད་དམ།
རྩོལ་བའི་ནང་ལ་བསམ་བློ་དང་ལག་ལེན་དང་། བསམ་བློ་དང་ལག་ལེན་གཉིས་ཇི་
ལྟར་འབྲེལ་མཐུད་བྱེད་ཚུལ་གྱི་དཀའ་རྙོག་བཅས་ཚུད་ཡོད། རྩོལ་བ་ཚང་མས་བསམ་
བློ་དང་ལག་ལེན་དང་། དེ་གཉིས་མཉམ་དུ་སླེབས་པ་བརྡ་སྟོན་བྱེད་ཀྱི་ཡོད། དེས་ན།
དེ་གཉིས་བར་ལ་དབྱེ་འབྱེད་ཡོད་དགོས་དོན་གང་རེད། དབྱེ་འབྱེད་དེ་གཏོར་བཤིག་
ཅན་མ་རེད་དམ། དབྱེ་འབྱེད་ཚང་མ་འགལ་ཟླ་ཡིན་ལ། ནང་འགལ་གྱི་གནས་བབ་ནང་
བསམ་གཏན་མེད། འགལ་ཟླ་ག་ཚོད་ཆེ་ན་དེ་ཚོད་བསམ་གཏན་མེད་པ་དང་མཇུག་
འབྲས་ཆེན་པོ་ཆགས་རྒྱུ་རེད། དེར་བརྟེན། མི་ཚེ་ནི་ང་ཚོ་སྐྱེ་བ་ནས་འཆི་བའི་བར་དུ་
མཐའ་མེད་པའི་དམག་འཁྲུག་ཅིག་ཡིན།
ང་ཚོ་རང་ཉིད་དང་སློབ་མ་གཉིས་ཀར་འཚོ་གནས་བྱེད་སྟངས་སློབ་གསོ་སྤྲོད་ཐུབ་
རྒྱུ་ཨེ་རེད། ངས་ཤེས་ལྡན་མི་སྣ་ཙམ་བྱ་རྒྱུ་ལ་ཟེར་གྱི་མེད། དེ་བས་ལུས་ཐང་པོ་དང༌།
སེམས་བདེ་བོ་དང་། རང་བྱུང་ཁམས་ལ་རོལ་མྱོང་བྱེད་མཁན། ཉམས་ཐག་པ་དང༌།
མཛའ་བརྩེ། སེམས་སྡུག འཛམ་གླིང་གི་མཛེས་སྡུག་སོགས་ཡོངས་སུ་རྫོགས་པར་ལྟ་
ཞིབ་བྱེད་མཁན་གྱི་ཆ་ཚང་བའི་འགྲོ་བ་མི་ཞིག་བྱ་རྒྱུ་དེ་ལ་ཟེར་གྱི་ཡོད།
ང་ཚོས་སྒོམ་ཞེས་པ་དེ་གང་ཡིན་བསམ་བློ་བཏང་སྐབས། ངས་གནས་དོན་དང་པོ་དེ་
ལུས་ཀྱི་ཞི་བདེ་རང་བཞིན་དེ་རེད་སྙམ། སྐུལ་མ་དང་རྩོལ་བ་བྱས་ནས་བྱུང་བའི་ཞི་བདེ་
དེ་ཟེར་གྱི་མེད། ངས་ཁྱེད་ཚོས་ཤིང་སྡོང་རླུངས་ཀྱིས་འགུལ་སྐྱོད་བཏང་བ་དང་། དེ་ཉིད་
ལ་ཕྱི་དྲོར་ཉི་མ་ནུབ་པའི་རྗེས་ལ་དོ་སྣང་བྱུང་ཡོད་མེད་མི་ཤེས།
དེ་ཞི་བདེ་ཡོད་རེད། དེ་བཞིན་ལུས་འདི་རང་བྱུང་དང༌། རྒྱུན་ལྡན་དང་། བདེ་ཐང་
གི་ཐོག་ནས་ཞི་བདེ་ཆགས་ཐུབ་རྒྱུ་རེད་དམ། འདི་ཚང་མས་སྡོམ་ཚིག་གཅིག་འཚོལ་
མཁན་མིན་པའམ་ཀུན་སློང་གཅིག་གི་ཐོག་འགོ་འཛུགས་མཁན་མིན་པའི་རྟོག་ཞིབ་
རང་བཞིན་ལྡན་པའི་སེམས་གཅིག་སྟོན་གྱི་ཡོད། མ་རྟོགས་པ་དང་གཞལ་དུ་མེད་པ་དེ་
སེམས་ཀྱིས་ཇི་ལྟར་རྟོག་ཞིབ་བྱེད་དགོས། དཀོན་ཅོག་རྟོག་ཞིབ་ཇི་ལྟར་བྱེད་དགོས།
དེ་ཡང་སྒོམ་གྱི་ཆ་ཤས་ཤིག་རེད། ང་ཚོས་སློབ་ཕྲུག་ཚོ་ལ་འདི་ཚང་མ་དཔྱད་ཞིབ་བྱེད་
པར་རོགས་ཇི་ལྟར་བྱེད་དགོས། འཕྲུལ་ཆ་དང་གློག་ཆས་ཀྱི་ཀླད་པས་དབང་སྒྱུར་
ཡོང་གི་ཡོད། རྒྱལ་ཁབ་འདིའི་ནང་ལོ་ལྔ་བཅུ་ཙམ་ནང་རང་འགུལ་འཕྲུལ་ཆ་ཐོན་རྒྱུ་རེད།
དེ་དུས་ཁྱེད་ཚོ་ལ་བར་སེང་མང་བ་འབྱུང་ལ། ཤེས་ཡོན་གྱི་ཆེད་དུ་དེབ་ལ་ཁ་ཕྱོགས་
ཆོག་རྒྱུ་རེད། ང་ཚོའི་རིགས་པ་གཏང་རྒྱུ་གཅིག་པུ་མིན་པར། རིགས་པ་དང་རྟོགས་
པའི་ནུས་པ་ལྡན་པའི་རྣམ་དཔྱོད་དེ་འཕྲལ་གྱི་བདེ་འཇགས་ལ་དམིགས་ནས་དབང་
ཚད་དང་། དང་ལེན་དང་། ལད་ཟློས་བཅས་གཙོ་འཛིན་བྱས་ཏེ་གཏོར་བཤིག་བཏང་
གི་འདུག འདི་དག་ཚང་མ་འབྱུང་བཞིན་ཡོད་རེད། འོན་ཀྱང་འདི་ཚང་མའི་ནང་སྒོམ་ལ་
གལ་གནད་གང་ཡོད་རེད། ངས་ཁྱེད་ཚོ་ལ་སྐད་ཆ་བཤད་པའི་སྐབས་སྒོམ་གྱི་ཡོན་ཏན་
ཚོར་གྱི་འདུག དེ་སྒོམ་རེད། ངས་སྐད་ཆ་བཤད་ཀྱི་ཡོད་རེད། འོན་ཀྱང་སྐད་ཆ་ཤོད་
བཞིན་པའི་སེམས་དེ་སྒོམ་གྱི་གནས་བབ་ལ་ཡོད་རེད།
འདི་ཚང་མའི་ཆེད་དུ་དང་ལེན་བྱེད་མཁན་དང་། དང་ལེན་མི་བྱེད་མཁན། མོས་
མཐུན་བྱེད་མཁན་ནམ། བསྟུན་མཁས་བྱེད་མཁན་མིན་པའི་མཉེན་ཆ་ལྡན་པའི་སེམས་
ཁྱད་པར་བ་ཞིག་དགོས། དེར་བརྟེན་སྒོམ་ནི་སེམས་ཀྱི་སྒོ་འབྱེད་ཡིན། དེའི་བརྒྱུད་
ནས་རིག་པ་དང༌། འགག་པ་མེད་པར་མཐོང་བ། རྒྱབ་ལྗོངས་མེད་པ། མཐའ་མེད་པའི་
སྟོང་ཉིད་ཀྱི་རང་བཞིན་མཐོང་དུ་ཡོད། དུས་ཀྱི་རང་བཞིན་ཡིན་པའི་བསམ་བློའི་ཚད་
བཀག་མེད་པར་ལྟ་ཐུབ་པ་ལ་ཧ་ཅང་ཞི་ལྷོད་དང་ཁུ་སིམ་ལྡན་པའི་སེམས་ཞིག་དགོས།
འདི་ཚང་མ་ལ་སློབ་སྦྱོང་དང་། དཔེ་ཀློག ཐབས་ཚུལ་མཁོ་སྒྲུག་སོགས་ཀྱི་མཇུག་
འབྲས་མིན་པའི་རྣམ་དཔྱོད་གཅིག་དགོས། བྱིའུ་ཞིག་ལ་ལྟ་ཞིབ་བྱེད་པ་ལ་ཧ་ཅང་ཞི་
ལྷིང་དགོས་པ་གསལ། དེ་མིན་ཅུང་ཟད་འགུལ་སྐྱོད་བྱེད་ཀྱང་བྱིའུ་དེ་འཕུར་འགྲོ་རྒྱུ་
རེད། དེར་བརྟེན། ལྟ་ཞིབ་བྱེད་པར་ཁྱེད་ཚོའི་ལུས་ཡོངས་རྗོགས་ངེས་པར་དུ་ཞི་ལྷིང་
དང་། སོས་དལ། ཚོར་སྐྱེན་པོ་དགོས། ཁྱེད་ཚོས་དེ་འདྲའི་ཚོར་བ་དེ་ཇི་ལྟར་བསྐྲུན་རྒྱུ་
ཡིན། དེ་འདྲའི་སྒོམ་གྱི་ཆ་ཤས་ཀྱི་ལག་བསྟར་གྱིས། འདི་འདྲའི་སློབ་གྲྭའི་ནང་ལ་དེ་ཇི་
ལྟར་བསྐྲུན་རྒྱུ་ཡིན། དེ་དང་པོར་ལྟ་ཞིབ་བྱེད་མཁན་དང༌། བསམ་བློ་གཏོང་མཁན། ཕྲ་
ཞིབ་དང་ཞི་འཇམ་ལྡན་པའི་སེམས། ཡ་ལན་ཅན་དང༌། ཚོར་སྐྱེན་པོ། ཤེས་འདོད་ཅན་
གྱི་ལུས་བཅས་དགོས་རྒྱུ་དེ་གལ་ཆེན་ཡིན་ནམ།
ང་ཚོས་སློབ་ཕྲུག་ཚོར་ལག་འཁྱེར་དང་ལས་ཀ་རག་རྒྱུ་ཁོ་ནར་རོགས་བྱ་རྒྱུར་
སེམས་ཁུར་བྱེད་ཀྱི་ཡོད་རེད། དེ་ནས་ཁོང་ཚོ་འཇིགས་རུང་གི་སྤྱི་ཚོགས་འདིའི་ནང་
ཐིམ་བཅུག་གི་ཡོད། ཁོང་ཚོ་གསོན་ཉམས་ལྡན་པ་ཆགས་པར་རོགས་བྱེད་པ་ལ་སློབ་
ཕྲུག་ཚོར་མི་ཚེའི་ཆེད་དུ་ཚོར་བ་ཁྱད་པར་བ་འདི་ངེས་པར་དུ་དགོས། དེ་ཡང་རང་ཉིད་
དམ་གཞན་གཅིག་གི་མི་ཚེའི་ཆེད་ཙམ་མིན་པར་གྲོང་གསེབ་པ་དང་ཤིང་སྡོང་སོགས་
མི་ཚེ་རང་གི་ཆེད་དགོས། མི་ཚེ་ལ་སེམས་ཚོར་སྐྱེན་པོ་བྱ་རྒྱུ་དང་བྱམས་བརྩེ་བྱ་རྒྱུ་དེ་
སྒོམ་གྱི་ཆ་ཤས་རེད། དེ་ལ་ཚུལ་ལྡན་གྱི་འདུ་ཤེས་ཡག་པོ་དགོས། ཚུལ་ལྡན་གྱི་རང་
བཞིན་དེ་སྐྱེད་སྲིང་བྱ་རྒྱུ་ཡོད་མ་རེད། དེས་ན་ཁྱེད་ཚོས་ཁོར་ཡུག་དེ་ཇི་ལྟར་བསྐྲུན་
རྒྱུ་ཡིན། གང་ཡིན་ཞེ་ན་ཕྲུ་གུ་ཚོ་སྐྱེ་དུས་ནས་ཡང་དག་མེད། ཁྱེད་ཚོས་ང་ཚོས་བྱེད་
དགོས་པ་དེ་ནི་ཁོར་ཡུག་དེ་བསྐྲུན་ན་དེ་ནས་ཁོང་ཚོ་ངོ་མཚར་ལྡན་པའི་མིར་འགྱུར་
རྒྱུ་རེད་ཅེས་བཤད་སྲིད། ཁོང་ཚོ་དེ་ལྟར་འགྱུར་རྒྱུ་མ་རེད། ཁོང་ཚོ་ཁོང་ཚོ་གང་ཡིན་
པ་དེ་རེད། ཁོང་ཚོ་ང་ཚོའི་འདས་ཟིན་པའི་སེམས་ཁྲལ་དང་འཇིགས་སྣང་སོགས་ཀྱི་
འབྲས་བུ་རེད། ང་ཚོས་ཁོང་ཚོ་གནས་སའི་སྤྱི་ཚོགས་དེ་བསྐྲུན་པ་རེད། ཁོང་ཚོས་
འགྲིག་མཐུན་བྱེད་དགོས་པ་ཆགས་ཀྱི་ཡོད་ལ། ཁོང་ཚོ་ལ་ང་ཚོའི་ལྷད་ཞུགས་ཚར་ཡོད་
པ་རེད། ཁྱེད་ཚོས་ཁོང་ཚོས་ཤུགས་རྐྱེན་འདི་དག་ཚང་མ་མཐོང་ཐུབ་རྒྱུ་དང༌། གོ་ལ་
འདིའི་མཛེས་སྡུག་ལ་ལྟ་རྒྱུ། ལུང་གཤོངས་འདིའི་མཛེས་སྡུག་ལ་ལྟ་བའི་ཁོར་ཡུག་དེ་ཇི་
ལྟར་བསྐྲུན་རྒྱུ་ཡིན། ཁྱེད་ཚོས་ཨང་རྩིས་དང༌། གླུ་དབྱངས། འཁྲབ་གཞས་སོགས་ལ་
དུས་ཚོད་བཏང་བ་ལྟར། འདི་ཚོ་ཚང་མའི་ཆེད་དུས་ཚོད་ཅིའི་ཕྱིར་བཏང་གི་མེད།
དགེ་རྒན། ངས་ལག་ལེན་གྱི་དཀའ་རྙོག་རྣམས་དང་དེ་རྟག་ཏུ་ཇི་ལྟར་སེལ་མི་ཐུབ་པ་
ཡིན་ནམ་སྙམ་པའི་བསམ་བློ་བཏང་སྡོད་ཡོད།
ཀིཤ་ན་མུར་ཏི། ང་ཚོས་འཁྲབ་གཞས་དང་གླུ་དབྱངས་ལ་དུས་ཚོད་ཅིའི་ཕྱིར་བཏང་གི་
ཡོད་རེད།
ཁྱེད་ཚོས་ཨང་རྩིས་ལ་དུས་ཚོད་བཏང་བ་ནང་བཞིན་འདི་ལ་དུས་ཚོད་ཅིའི་ཕྱིར་
བཏང་གི་མེད། ཁྱེད་ཚོ་དེ་ལ་དོ་དབྱིངས་མེད། གལ་ཏེ་ཁྱེད་ཚོས་དེ་ཡང་གལ་ཆེན་ཡིན་
པར་མཐོང་ན། དེ་ལ་དུས་ཚོད་གཏང་རྒྱུ་རེད། གལ་ཏེ་ཁྱེད་ཚོས་དེ་ཨང་རྩིས་ནང་བཞིན་
གལ་ཆེན་པོ་ཡིན་པར་མཐོང་ན། དེ་ནས་ཁྱེད་ཚོས་གཅིག་བྱ་རྒྱུ་རེད།
སྒོམ་ཞེ་ན་ཆེད་ལས་རང་བཞིན་དང་། དགོན་སྡེ་རང་བཞིན་དང་། ཤེས་ཡོན་རང་
བཞིན་གྱི་མི་ཚེ་ཙམ་མིན་པར་ཆ་ཚང་བའི་མི་ཚེ་དེ་ཡིན། ཆ་ཚང་བའི་རང་བཞིན་འདི་
ཤེས་རྟོགས་དང་འབྲེལ་མོལ་བྱེད་པ་ལ་ངེས་པར་དུ་སྟོང་ཆ་དང་དུས་ལས་འདས་པའི་ལྟ་
སྟངས་གཅིག་དགོས། སེམས་རང་ཉིད་ལ་ངེས་པར་དུ་སྟོང་ཆ་མེད་པ་དང་དུས་མེད་པའི་
ཚོར་བའི་གནས་བབ་གཅིག་དགོས། དེས་པར་འདིའི་ཆ་ཚང་བ་དེ་མཐོང་དགོས། ཁྱེད་
དེ་ལ་ཇི་ལྟར་འཇུག་སྟེ་སློབ་ཕྲུག་ཚོ་ལ་དུམ་བུ་ཆུང་ངུ་ཙམ་མིན་པར་མི་ཚེའི་ཆ་ཚང་པའི་
རང་བཞིན་དེ་མཐོང་པར་རོགས་བྱ་རྒྱུ་ཡིན། ང་ཁོང་ཚོའི་འདིའི་རྒྱ་ཁྱོན་དེ་ཤེས་རྟོགས་
ཡོང་ན་འདོད།

བཅུ་གཅིག་པ། སྐྱེ་འཕེལ།
On Flowering

དགེ་རྒན། དྲི་བ་ཏག་ཏག་དེ་ཇི་ལྟར་འདྲི་དགོས་པའི་སྐོར་གྱི་དཀའ་རྙོག་དེའི་ཐོག་ང་ཚོས་
བསམ་ཞིབ་བྱེད་ཐུབ་མིན་ང་ཡ་མཚན་གྱི་འདུག སྤྱིར་བཏང་ང་ཚོས་ལན་གཅིག་བཙལ་
རྒྱུ་དང༌། ཐབས་ལམ་རྙེད་རྒྱུ། གནས་དོན་གང་ཞིག་གི་རྒྱུ་མཚན་རག་རྒྱུ་སོགས་ཀྱི་
ཆེད་དྲི་བ་འདྲི་ཡི་ཡོད་རེད། ང་ཚོས་ང་ཚོས་ཅིའི་ཕྱིར་ཕྲག་དོག་བྱེད་ཀྱི་ཡོད་མེད་དང་།
ཅིའི་ཕྱིར་ཁོང་ཁྲོ་ལངས་ཀྱི་ཡོད་མེད་སོགས་ཤེས་པའི་ཆེད་དྲི་བ་འདྲི་ཡི་ཡོད། དེས་ན་ང་
ཚོ་རང་ཉིད་དང་ཕྲུ་གུ་ཚོར་ཐབས་ལམ་དང་རྒྱུ་མཚན་བཙལ་རྒྱུ་ཙམ་མིན་པར་འདྲི་ཞིབ་
ཁོ་ན་བྱེད་པའི་དྲི་བ་འདྲི་སྟངས་ཀྱི་ཁྱད་ཆོས་དེ་སྐྱེད་སྐྲུན་བྱེད་ཐུབ་རྒྱུ་ཨེ་རེད། དྲི་བ་ཏག་
ཏག་འདྲི་ཚུལ་གྱི་དཀའ་ངལ་དེ་ང་ཚོའི་ཕྲུ་གུ་ལ་འབྲེལ་གཏུགས་བྱེད་པའི་གལ་གནད་གཙོ་
བོ་དེ་མ་རེད་དམ།
ཀིཤ་ན་མུར་ཏི། ང་ཚོས་གནས་དོན་གང་གི་སྐོར་དྲི་བ་ཇི་ལྟར་འདྲི་ཡི་ཡོད་རེད། ང་ཚོས་
རང་ཉིད་དང་། དབང་འཛིན་པ་དང་། ཤེས་ཡོན་ལམ་ལུགས་ལ་ག་དུས་དྲི་བ་བཏང་གི་
ཡོད་རེད། “དྲི་བ”ཞེས་པའི་ཚིག་དེའི་དོན་གང་རེད། ངས་ང་ཚོ་ལ་རང་སྐྱོན་འཚོལ་ཞིབ་
ཀྱི་ཤེས་ཚོར་དེ་མེད་པའི་ཞན་ཆ་ཡོད་ས་རེད་བསམ་གྱི་འདུག ང་ཚོར་ང་ཚོས་གང་བྱེད་
ཀྱི་ཡོད་མེད་དང༌། གང་བསམ་གྱི་ཡོད་མེད། གང་ཚོར་གྱི་ཡོད་མེད་དེ་ཤེས་ཚོར་ཡོད་
རེད་དམ། དེ་འདྲའི་གནད་འགག་ཅན་གྱི་ཤེས་ཚོར་དེ་སྐྱེད་ཆེད་ང་ཚོས་གྲུང་པོ་དང་འདྲི་
ཞིབ་ཇི་ལྟར་བྱེད་ཀྱི་ཡོད་རེད། གལ་ཏེ་ང་ཚོ་དེའི་ནང་འཇུག་པ་ཡིན་ན། དེས་ཕྲུ་གུ་ཚོ་
ལ་རང་སྐྱོན་འཚོལ་ཞིབ་ཀྱི་ནུས་པ་དང་གནད་འགག་ཅན་གྱི་ཤེས་ཚོར་སྐྱེད་སྐྲུན་བྱེད་
པར་ཕན་ཐོགས་སྲིད། ང་ཚོས་དེ་ཇི་ལྟར་འགོ་འཛུགས་བྱེད་ཀྱི་ཡོད་རེད། གང་གིས་ང་
ལ་འདྲི་དགོས་པ་བཟོ་ཡི་ཡོད་རེད། ངས་རང་ཉིད་ལ་དྲི་བ་ཁྱོན་ནས་འདྲི་ཡི་ཡོད་ཨེ་རེད།
ངས་ང་ཇི་ལྟར་མི་སྤྱི་བཏང་བ་ཞིག་ཡིན་པ་མཐོང་གི་ཡོད་དམ། ཡང་ན། ངས་དྲི་བ་འདྲི།
འགྲེལ་བཤད་ཅིག་འཚོལ། དེ་ནས་འགྲོ་ཡི་ཡོད་རེད་དམ། རང་ཉིད་སྤྱིར་བཏང་བ་ཡིན་
པ་ཤེས་རྒྱུ་དེ་ཧ་ཅང་ཡིད་མུག་པའི་རང་བཞིན་ཆགས་ཀྱི་ཡོད། དེར་བརྟེན་སུ་གཅིག་
གིས་དྲི་བ་འདྲི་ཡི་ཡོད་མ་རེད། རང་ལས་བརྒལ་ནས་གཏན་ནས་འགྲོ་ཡི་ཡོད་མ་རེད།
དེ་ང་ཚོས་བཤད་སྟངས་གཞན་ཞིག་གི་ཐོག་ནས་གཅིག་བཤད་ན། ང་ཚོ་ཉུང་ཤས་ཤིག་
གསོན་ཉམས་ལྡན་པ་རེད། ང་ཚོའི་ཆ་ཤས་ཅུང་ཟད་ཅིག་འགུལ་སྐྱོད་བྱེད་ཀྱི་ཡོད། ལྷག་
མ་དེ་གཉིད་དུ་ཡུར་སྡོད་ཡོད་རེད། འགུལ་སྐྱོད་བྱེད་མཁན་ཅུང་ཟད་དེ་ཡང་ག་ལེར་
རབ་རིབ་ཆགས་འགྲོ་ཡི་ཡོད་ལ། མཐར་ཤུར་ཁ་གཅིག་ནང་ཟགས་ཏེ་མཇུག་གྲུབ་ཀྱི་
ཡོད།
སུ་གཅིག་གིས་ཆ་ཚང་བའི་འགྲོ་བ་མི་ཞིག་བྱེད་པའི་དོན་གང་ཡིན་ཤེས་ཀྱི་ཡོད་
དམ། དོན་ངོ་མ་ནི་ང་ཚོ་གསོན་ཉམས་ལྡན་པ་མེད་རེད། དྲི་བ་ནི་ཆ་ཚང་བའི་ཐོག་ནས་
གསོན་ཉམས་ལྡན་པ་བྱ་རྒྱུ་དེ་ཡིན། ལུས་ཀྱི་ཐོག་ནས་གསོན་ཉམས་ལྡན་པ་བྱ་རྒྱུ་དང༌།
འཕྲོད་བསྟེན་ཧ་ཅང་ཡག་པོ་ཡོད་པ་བྱ་རྒྱུ་དེ་ཡིན། ཟས་ཚད་ལས་རྒལ་བ་ཟ་རྒྱུ་དེ་མིན།
ཚོར་བའི་ཐོག་ནས་ཚོར་རྐྱེན་པོ་བྱ་རྒྱུ་དང༌། ཚོར་རྒྱུ། སྙིང་རྗེའི་ཡོན་ཏན་ལྡན་པ་བྱ་རྒྱུ།
སེམས་ཧ་ཅང་ཡག་པོ་ཡོད་རྒྱུ་རྣམས་ཡིན། དེ་མིན་ཤི་ཚར་བ་དང་གཅིག་པ་ཡིན།
ཁྱེད་ཚོས་སེམས་དེ་ཆ་ཚང་རང་བཞིན་དུ་ཤེས་ཚོར་ལྡན་པ་ཇི་ལྟར་བྱ་རྒྱུ་ཡིན། དེ་
ཁྱེད་ཚོའི་དཀའ་རྙོག་རེད། ཁྱེད་ཚོས་ཁྱེད་ཚོ་ཚོར་བ་དང་གནས་དོན་ཡོད་ཚད་ཉམས་
སུ་མྱོང་རྒྱུ་ལ་ཕྱི་ནང་གཉིས་ཐོག་ནས་ཡོངས་སུ་གསོན་ཉམས་ལྡན་པ་ཡིན་པ་ཇི་ལྟར་
བལྟ་རྒྱུ་ཡིན། སློབ་ཕྲུག་ཚོར་དེ་འདྲའི་ཆག་གྲུམ་མེད་པའི་འཚོ་གནས་དེ་ཤེས་ཚོར་ཐུབ་
པ་བྱ་རྒྱུ་ཡིན། དེ་བྱེད་པའི་ཐབས་ལམ་གཉིས་ཡོད། དེ་ནི་ཡང་ན་ཁྱེད་ཚོ་ལ་འགལ་
འདུ་ཚང་མ་འཇོམ་ནུས་པའི་ཧ་ཅང་ཛ་དྲག་རང་བཞིན་ཞིག་དགོས། ཡང་ན། དུས་རྟག་
ཏུ་ལྟ་ཞིབ་བྱེད་མཁན་གྱི་ཐབས་ལམ་ཞིག་འཚོལ་དགོས། ཁྱེད་ཚོས་གང་བྱེད་པ་ཚང་
མ་ལ་ཆེད་མངགས་རྟོག་ཞིབ་བྱེད་མཁན། སྐྱོན་ཆ་ཚང་མ་ཕྱིར་འདོན་མཁན་གྱི་ཡོན་ཏན་
གསར་པ་ཞིག་སྐྱེད་པའི་ཆེད། རང་ཉིད་ཀྱི་ནང་ཕྱོགས་ལ་རྟོག་ཞིབ་བྱེད་པར་སྐུལ་འདེད་
ཀྱི་དྲི་བ་འདྲི་མཁན་གྱི་ཤེས་ཚོར་ཞིག་དགོས། དེས་ན། ཁྱེད་ཚོ་འགྲོ་བ་མི་ཞིག་དང་དགེ་
རྒན་ཞིག་ཡིན་པའི་ཆ་ནས་དེ་གཉིས་ལས་གང་བྱེད་ཀྱི་ཡོད།
དགེ་རྒན། ང་ཚོས་ངོས་ནས་མུ་མཐུད་དྲི་བ་འདྲི་བསྡད་རྒྱུ་རེད་དམ། ཡང་ན་རང་ངོས་
ནས་འགུལ་ཤུགས་ཡོད་པའི་དྲི་བ་འདྲི་ཚུལ་ཞིག་ཡོད་དམ།
ཀིཤ་ན་མུར་ཏི། གལ་ཏེ་འགུལ་ཤུགས་མེད་ན། དེ་ནས་ཁྱེད་ཚོས་ཆུང་ཙག་ནས་འགོ་
འཛུགས་དགོས། དགོས་ཀྱི་མ་རེད་དམ། ཆུང་ཙག་ནས་འགོ་ཚུགས། ཆེན་པོ་ནས་མ་
བཙུགས། སྐྱོན་བརྗོད་མི་བྱེད་པའི་ཐོག་ནས་ཁྱེད་ཚོས་གོས་ཇི་ལྟར་གོན་གྱི་ཡོད་མེད་
དང༌། གང་བཤད་ཀྱི་ཡོད་མེད། ལམ་ཁ་ལ་ཇི་ལྟར་ལྟ་ཡི་ཡོད་མེད་སོགས་ལ་རྟོག་ཞིབ་
བྱེད་འགོ་ཚུགས། ལྟ་བ་དང་ཉན་པའི་ཐོག་ནས་ཁྱེད་ཚོ་འགུལ་ཤུགས་རང་བཞིན་དང་
རང་འགུལ་གྱིས་འབྱུང་མཁན་དེར་ཇི་ལྟར་སླེབས་པ་བྱ་རྒྱ་ཡིན།
ཁྱེད་ཚོས་དོ་སྣང་སྤྲོད་མི་དགོས་པའི་འགུལ་ཤུགས་ཀྱི་གནས་སྐབས་གཅིག་ཡོད་
རེད། འོན་ཀྱང་ཆུང་ཙག་རྣམས་ལ་ལྟ་ཞིབ་མ་བྱེད་པར་ཁྱེད་ཚོར་དེར་སླེབས་མི་ཐུབ།
དེ་ལྟ་ན་ཡང་། རང་ཉིད་བསྟུད་མའི་ལྟ་ཞིབ་དེའི་ནང་འཁར་མི་འགྲོ་བར་བྱས་ཏེ་ལྟ་
ཞིབ་བྱེད་དགོས། རང་གི་གོས་དང་ནམ་མཁའ་སོགས་ལ་ལྟ་ཞིབ་བྱེད་བཞིན་དུ་དེའི་ཕྱི་
ལ་གནས་རྒྱུ་དེ་གལ་ཆེ། དེ་ལྟར་བྱས་ན། ཁྱེད་ཚོའི་སེམས་ཀྱིས་གནས་དོན་ཆུང་ཙག་
རྣམས་ལ་བལྟ་རྒྱུ་ཁོ་ན་མིན་པར་རྒྱལ་ཁབ་ཀྱི་བདེ་དོན་དང་། དབང་ཚད། རྒྱུན་མའི་
འདོད་དོན་འགྲུབ་རྒྱུ། གང་འགྲིག་པ་དང་ནོར་བ་ཡིན་མིན་གྱི་བསྟུད་མའི་སེམས་ཁུར་
དང་འཇིགས་སྣང་སོགས་རྒྱ་ཆེན་པོའི་གནས་དོན་རྣམས་ལ་ཡང་དོ་སྣང་བྱེད་ཐུབ། དེས་
སེམས་ཀྱིས་གནས་དོན་ཆུང་ཙག་རྣམས་ལ་རྟོག་ཞིབ་བྱ་རྒྱུ་དང༌། གནས་དོན་ཆེན་
པོ་རྣམས་ལ་དོ་སྣང་སྤྲོད་ཐུབ་པའི་ཆེད། ཆུང་ཙག་དེ་དག་ནང་མི་འཁར་པར་མདུན་སྐྱོད་
བྱེད་ཐུབ་ཀྱི་རེད་དམ།
དགེ་རྒན། ཆུང་ཙག་རྣམས་ཀྱི་ནང་ལ་མི་འཁར་པར་མཐའ་མེད་པར་ལྟ་ཞིབ་དང་ཆུང་
ཙག་རྣམས་ཤེས་རྟོགས་ཐུབ་པའི་སེམས་ཀྱི་གནས་བབ་དང་ཐབས་ལམ་དེ་གང་རེད།
ཀིཤ་ན་མུར་ཏི། ཁྱེད་ཚོ་ཆུང་ཙག་གི་ནང་ལ་ཅིའི་ཕྱིར་འཁར་གྱི་ཡོད་རེད། ཁྱེད་ཚོ་ཆུང་
ཙག་གི་བཙོན་པ་བཟོ་མཁན་དེ་གང་རེད།
དགེ་རྒན། དེ་ང་ཚོའི་བསམ་ཚུལ་རྣམས་རེད། དེ་ལྟ་ཡིན་ཡང༌། ང་ཚོ་ཆུང་ཙག་ནང་
འཁར་སྙིང་འདོད་ཀྱི་ཡོད་མ་རེད།
ཀིཤ་ན་མུར་ཏི། འོན་ཀྱང་ང་ཚོས་ཆུང་ཙག་རྣམས་ལ་དོ་སྣང་བྱེད་དགོས། མི་ཕལ་ཆེ་བ་
དོ་སྣང་བྱེད་པའི་སྐབས་དེ་ཉིད་ལ་དེའི་ནང་འཁར་འགྲོ་ཡི་ཡོད། དོ་སྣང་བྱེད་ཀྱི་བྱེད་ཀྱི
ལ་ཡང་ཆུང་ཙག་རྣམས་ཀྱི་བཙོན་པ་མ་ཆགས་པ་བྱ་རྒྱུ་དེ་གལ་གནད་དེ་ཡིན། དེས་ན།
གང་གིས་སེམས་སམ་ཀླད་པ་བཙོན་པ་བཟོ་ཡི་ཡོད་རེད།
དགེ་རྒན། འཕྲལ་སེལ་ལ་སེམས་ཁུར་གྱིས་བཟོ་ཡི་ཡོད་རེད།
ཀིཤ་ན་མུར་ཏི། རྒན། ཁྱེད་ཀྱིས་ཡང་སྙིང་གང་གསུང་གི་ཡོད། ཁྱེད་ཀྱིས་ཕུགས་རྒྱང་
རིང་པོའི་བསམ་བློ་མེད་པའི་སྐོར་གསུང་གི་ཡོད་དམ། ཁྱེད་ཀྱིས་དཀའ་རྙོག་ལ་ལྟ་ཞིབ་
གནང་གི་མི་འདུག
དགེ་རྒན། ང་ཚོ་ཆུང་ཙག་ལ་ཆགས་ཞེན་དེས་བཟོ་ཡི་ཡོད་རེད།
ཀིཤ་ན་མུར་ཏི། ཁྱེད་རང་ཆུང་ཙག་གི་བཙོན་པ་མིན་ནམ།
དགེ་རྒན། རེད། ང་ལ་མཚོན་ན། ང་ལ་ངས་རང་ཉིད་གནས་དོན་ཆེན་པོ་ཞིག་གི་ཆེད་གྲ་
སྒྲིག་བྱེད་ཀྱི་ཡོད་སྙམ་པའི་འཁྲུལ་སྣང་རང་བཞིན་གྱི་གཏིང་ཟབ་པའི་དྲན་ཤེས་རབ་རིབ་
གཅིག་ཡོད་པར་སྣང༌།
ཀིཤ་ན་མུར་ཏི། ཁྱེད་ཚོར་ཁྱེད་ཚོ་ཆུང་ཙག་གི་བཙོན་པ་ཡིན་པའིཤེས་ཚོར་ཨེ་འདུག
ཁྱེད་ཚོ་ཅིའི་ཕྱིར་བཙོན་པ་ཡིན་པ་དཔྱད་ཞིབ་གྱིས། ཁྱེད་ཚོ་ཆུང་ཙག་གི་བཙོན་པ་ཡིན་
པའི་དངོས་ཡོད་དེ་ངོས་ཟུངས། གཅིག་བྱས་ན་ཆུང་ཙག་མང་པོ་ཞིག་གི་བཙོན་པ་ཡིན་
རྒྱུ་རེད། ཅིའི་ཕྱིར་ཡིན་པ་དྲིས། དེའི་ནང་ཞུགས། དྲི་བ་དྲིས། འཚོལ་ཞིབ་གྱིས། དེ་ལ་
འགྲེལ་བརྗོད་མ་བྱེད། ད་ལྟར་ཁྱེད་ཚོས་བྱས་པའི་འགྲེལ་བརྗོད་དེ་དང་མཉམ་དུ་གཡོལ་
མ་འགྲོ། ངེས་པར་དུ་གནས་དོན་གཅིག་ལ་གཞི་བཞག་སྟེ་དེ་ལ་ལྟ་ཞིབ་བྱེད་དགོས། ནང་
ལོགས་ནས་སུན་སྣང་དང་། འགལ་འདུ། འགོག་རྒོལ་སོགས་འགོག་པའི་སྐབས། ཁྱེད་
ཚོས་ཕྱི་ལོགས་ལ་ཡོད་པ་དེ་ཡང་ལེགས་བཅོས་བྱེད་ཀྱི་ཡོད་རེད། ནང་སེམས་ཁམས་
ཀྱི་རྙོག་ཟིང་དེ་ཁྱེད་ཚོ་ཆུང་ཙག་གི་བཙོན་པ་ཆགས་པ་དེ་ལས་ཕྱིར་མངོན་གྱི་ཡོད་ལ།
དེ་ནས་ཁྱེད་ཚོས་དེ་དག་ལེགས་བཅོས་བཏང་ཐབས་བྱེད་ཀྱི་ཡོད། ནང་སེམས་ཀྱི་རྙོག་
ཟིང་དང་སྡུག་བསྔལ་དེ་ཤེས་རྟོགས་མེད་པར་མི་ཚེ་ལ་དོན་སྙིང་གང་ཡང་མེད། གལ་
ཏེ་ཁྱེད་ཚོས་རང་ཉིད་བསུན་པོ་ཆགས་ཡོད་པ་ཤེས་ན། དེའི་ནང་ལ་འཛུལ་ཞིབ་གྱིས།
གལ་ཏེ་ཁྱེད་ཚོ་དེའི་གཏིང་ཟབ་སར་འཛུལ་བ་ཡིན་ན། དེས་ཁོང་ཁྲོ་དང༌།ང་ཚད་ལས་
རྒལ་བའི་བཟའ་བཏུང་། རྒྱས་སྤྲོ་ཆེ་བའི་གོས་གོན་རྒྱུའི་གོམས་གཤིས་སོགས་མེད་པ་
དང་ལེགས་བཅོས་བྱ་རྒྱུ་རེད།
སུན་སྣང་གི་སྐོར་ཁྱེད་ཚོའི་དྲི་བ་འདྲི་སྟངས་དེ་གལ་ཆེ། ཁྱེད་ཚོས་ཇི་ལྟར་འདྲི་ཡི་
ཡོད། དེས་སུན་སྣང་གི་སྒོ་དབྱེ་རྒྱུ་རེད། ཁ་འབུས་རྒྱུ་རེད། བསམ་བློ་ཁ་འབུས་པའི་
དུས་ཁོ་ནར་རང་བཞིན་གྱིས་འཆི་རྒྱུ་་རེད། ལྡུམ་རའི་ནང་གི་མེ་ཏོག་ལྟར་བསམ་བློ་ངེས་
པར་དུ་ཁ་འབུས་དགོས། དེ་ངེས་པར་དུ་སྨིན་དགོས་རེད། དེ་ནས་འཆི་རྒྱུ་རེད། བསམ་
བློ་ལ་ངེས་པར་དུ་འཆི་རྒྱུའི་རང་དབང་སྤྲོད་དགོས། དེ་བཞིན་སུན་སྣང་ལ་ཡང་ཁ་འབུས་
རྒྱུ་དང་འཆི་རྒྱུའི་རང་དབང་ངེས་པར་དུ་སྤྲོད་དགོས།
དགེ་རྒན། རྒན་ལགས། ཁྱེད་ཀྱིས་ཁ་འབུས་པ་ཞེས་པའི་དོན་གང་རེད།
ཀིཤ་ན་མུར་ཏི། ལྡུམ་ར་ལ་ལྟོས་དང༌། མདུན་ངོས་སུ་ཡོད་པའི་མེ་ཏོག་དེ་དག་ལ་ལྟོས་
དང་། དེ་དག་ཁ་འབུས་རྒྱུ་རེད། ཉིན་འགའི་རྗེས་དེ་དག་སྐམ་པོ་ཆགས་འགྲོ་རྒྱུ་རེད།
གང་ཡིན་ཞེ་ན་དེ་དེ་དག་གི་རང་བཞིན་ཡིན། དེས་ན། སུན་སྣང་ལ་ཁ་འབུས་པའི་ཆེད་
ངེས་པར་དུ་རང་དབང་སྤྲོད་དགོས། ཁྱེད་ཚོས་སུན་སྣང་སྐྱེ་བའི་རྒྱུ་མཚན་ཤེས་དགོས།
འོན་ཀྱང་། འགོག་གནོན་བྱ་རྒྱུ་དང་“ང་འདོན་དོན་འགྲུབ་པར་བྱེད་དགོས”ཟེར་རྒྱུའི་
ཆེད་མིན། ང་འདོད་དོན་འགྲུབ་དགོས་དོན་གང་རེད། གལ་ཏེ་རྫུན་ཤོད་མཁན་ཞིག་ཡིན་
ན། མི་ཚོས་སྤྱིར་བཏང་བྱེད་སྟངས་ནང་བཞིན་ངས་རྫུན་བཤད་རྒྱུ་སྤངས་ཐབས་བྱེད་
ཆོག་གི་རེད། འོན་ཀྱང་། ངས་རྫུན་དེ་ཁ་འབུས་བཅུག་སྟེ་འཆི་བཅུག་ཐུབ་རྒྱུ་རེད་དམ།
ངས་དེ་འགྲིག་པའམ་ནོར་བ་རེད་དང་། ཡག་པོའམ་སྡུག་པོ་རེད་མི་བཤད་པར་བཞག
ཐུབ་རྒྱུ་རེད་དམ། ངས་རྫུན་གྱི་རྒྱབ་ལྗོངས་ལ་གང་ཡོད་མེད་ལྟ་ཐུབ་རྒྱུ་རེད་དམ། གལ་
ཏེ་འཚོལ་ཞིབ་བྱེད་པའི་རང་དབང་ཡོད་ན། ངས་ངས་ཅིའི་ཕྱིར་རྫུན་བཤད་ཀྱི་ཡོད་མེད་
དེ་འཕྲལ་དུ་ཤེས་ཐུབ་རྒྱུ་རེད། དེ་ནང་བཞིན་ཆུང་ཙག་གི་བཙོན་པ་མ་ཆགས་པའི་ཆེད།
ངས་ང་ཅིའི་ཕྱིར་བཙོན་པ་ཡིན་པ་འཚོལ་ཤེས་ཐུབ་ཀྱི་ཨེ་རེད། ངས་དངོས་ཡོད་དེ་ཁ་
འབུས་ན་བསམ་གྱི་འདུག ངས་དེ་སྐྱེ་འཕེལ་དང་རྒྱ་བསྐྱེད་ཡོང་ན་འདོད། དེར་བརྟེན
ནས་དེ་དག་ངས་མ་རེག་པར་རྙིད་དེ་འཆི་འགྲོ་རྒྱུ་རེད། དེ་ནས་ངས་ཆུང་ཙག་རྣམས་ལ་
བལྟས་ན་ཡང་བཙོན་པ་ཆགས་ཀྱི་མེད།
ཁྱེད་ཀྱི་དྲི་བ་“རང་ཉིད་གཙང་མ་དང་བདེ་ཐང་ལྡན་པ་བྱེད་པའི་ཐོག་འགྲོ་སྐྱོད་བྱེད་
མཁན་གྱི་འགུལ་ཤུགས་ཤིག་ཡོད་དམ།" ཞེས་པ་དེ་རེད། དེ་འདྲའི་འགུལ་ཤུགས་དང་
འབར་བཞིན་པའི་མེ་ལྕེ་དེ་ནི། མདོག་ངན་དང་། ཡིད་དུ་འོང་བ། གདུག་ཅན། ཡག་
པོ། གླེན་པ་སོགས་ཡོད་ཚད་ལ་ཁ་འབུས་པའི་རང་དབང་ཡོད་པའི་དུས་དེ་ཁོ་ནར་
འབྱུང༌། དེ་ནས་འགོག་གནོན་བྱེད་པ་དང་། འཕེལ་རྒྱས་ཕྱིན་མེད་པ་དང་། རྟོག་ཞིབ་
བྱེད་མེད་པ་དང་། འབར་མེད་པ་གང་ཡང་མེད་པ་ཆགས་རྒྱུ་རེད། གལ་ཏེ་ཆུང་ཙག་དེ་
དག་གི་བརྒྱུད་ནས་ངས་སུན་སྣང་དང་། སྐྱོ་ངལ། སྡུག་བསྔལ། རྙོག་འཛིང༌། གླེན་
རྟགས། ཉོབ་སྣང་སོགས་ཤེས་རྟོགས་བྱུང་མེད་ན། ངས་དེ་བྱེད་ཐུབ་རྒྱུ་མ་རེད། གལ་ཏེ་
རྒྱུ་མཚན་གཅིག་པུའི་ཐོག་ནས་སུན་སྣང་འཚོལ་ཞིབ་བྱས་ན། ངས་སུན་སྣང་ཞེས་པ་
གང་ཡིན་ཤེས་རྒྱུ་མ་རེད། དེར་བརྟེན། ང་ཆུང་ཙག་ནས་ཆེ་སར་འགྲོ་ཡི་ཡོད། ཆེ་ས་དེ་
ཤེས་རྟོགས་བྱུང་དུས་གཞན་རྣམས་འགོག་རྐྱེན་མེད་པར་ཁ་འབུས་རྒྱུ་རེད།
དགེ་རྒན། ངས་ཁྱེད་ཀྱིས་གསུངས་པ་དེ་འཁྱུག་ཙམ་གོ་བ་རྙེད་པ་འདྲ་བོ་འདུག ངས་
དེར་དཔྱད་ཞིབ་བྱ་རྒྱུ་ཡིན།
ཀིཤ་ན་མུར་ཏི། ཁྱེད་ཚོས་ངས་དཔྱད་ཞིབ་བྱེད་བཞིན་པའི་སྐབས་ལ་དཔྱད་ཞིབ་བྱེད་ཀྱི་
འདུག ཁྱེད་ཚོས་ཁྱེད་ཚོ་འཁར་སའི་ཆུང་ཙག་རྣམས་ཀྱི་ཐོག་ལ་དཔྱད་ཞིབ་བྱེད་བཞིན་
འདུག
དགེ་རྒན། རྙོག་འཛིང་ཁ་འབུས་པའི་སྐབས། ཁ་འབུས་པ་དང་འཆི་བའི་རང་དབང་
དགོས། སེམས་ཆུང་འདིས་རང་ཉིད་ལ་རང་དབང་དེ་སྤྲོད་ཀྱི་མེད། ཁྱེད་ཚོས་བསམ་
བློའི་ནང་གི་རྙོག་འཛིང་ཁ་འབུས་ཏེ་འཆི་དགོས་རེད་གསུང་གི་འདུག ཡང་ཁ་འབུས་པ་
དང་འཆི་བ་དེ་ང་ཚོས་ད་ལྟར་དཔྱད་ཞིབ་བྱེད་བཞིན་ཡོད་པར་བརྟེན་ནས་འབྱུང་གི་ཡོད་
རེད་གསུང་གི་འདུག དཀའ་རྙོག་གཅིག་འདུག དེ་ནི་ཁ་འབུས་རྒྱུ་དེའི་ནང་ངས་འཆར་
གཞི་འདོན་གྱི་ཡོད་པར་མངོན། དེ་བར་ཆད་གཅིག་ཆགས་ཀྱི་འདུག
ཀི ཤ་ན་མུར་ཏི། དེ་དཀའ་རྙོག་ངོ་མ་དེ་རེད། ཁྱེད་ཚོས་ལྟོས་དང༌། ཁ་འབུས་རྒྱུ་ཁྱེད་
ལ་བསམ་བློ་གཅིག་ཆགས་ཡོད། ཁྱེད་ཚོས་དངོས་ཡོད་དང༌། མཚོན་རྟགས། རྒྱུ་རྐྱེན་
བཅས་ལ་ལྟ་ཡི་ཡོད་མ་རེད་ལ། རྒྱུ་རྐྱེན་དེ་ད་ལྟར་ཁ་འབུས་བཅུག་གི་ཡོད་མ་རེད། ང་
ཚོའི་སེམས་ཆུང་གིས་རྟག་པར་མཚོན་རྟགས་ལ་ལྟ་བ་མ་གཏོགས་དངོས་ཡོད་ལ་ལྟ་
ཡི་མེད། ཁོ་ལ་འཚོལ་ཞིབ་བྱེད་པའི་རང་དབང་ཡོད་མ་རེད། ཁོས་སེམས་ཆུང་མཚོན་
དོན་གྱི་བྱ་བ་དེ་དག་ཁོ་ན་བྱེད་ཀྱི་ཡོད། གང་ཡིན་ཞེ་ན་ཁོས་“དེ་བསམ་ཚུལ་ཡག་པོ་
འདུག ངས་དེའི་སྐོར་ལ་བསམ་བློ་གཏང་རྒྱུ་ཡིན།”ཟེར་གྱི་ཡོད། དེ་ནས་ཁོ་བསམ་ཚུལ་
ལ་གཞི་བཞག་སྟེ་འགྲོ་ཡི་ཡོད་པ་ལས་དངོས་ཡོད་ལ་གཞི་བཞག་སྟེ་འགྲོ་ཡི་མེད་པས།
དོན་མེད་ཆགས་འགྲོ་ཡི་ཡོད།
ཁོས་“དེ་ཁ་འབུས་བཅུག་དང་། ང་ཚོས་གང་ཆགས་མིན་ལྟ”ཞེས་ཟེར་གྱི་ཡོད་མ་
རེད། དེ་ནས་ཁོས་ཤེས་རྟོགས་བྱེད་ཀྱི་ཡོད་རྒྱུ་རེད། འོན་ཀྱང༌། ཁོས་“དེ་བསམ་ཚུལ་
ཡག་པོ་ཞིག་འདུག དེ་དཔྱད་ཞིབ་བྱེད་དགོས་འདུག”ཟེར་རྒྱུ་རེད།
ང་ཚོས་ཆེན་པོ་མང་པོ་ཞིག་ཤེས་ཀྱི་ཡོད། དང་ཤོས་ང་ཚོ་ཆུང་ཙག་རྣམས་ཀྱི་ཐོག་ལ་
དོ་སྣང་ཡོད་མ་རེད། དེ་ནས་རྗེས་ལ་དོ་སྣང་སླེབས་པའི་སྐབས། དེ་དག་ནང་འཁར་ཏེ་
“ངས་ཕ་གེ་བྱེད་དགོས་ཡོད། ངས་འདི་བྱེད་དགོས་ཡོད”ཟེར་གྱི་ཡོད།
ང་ཚོས་མཚོན་རྟགས་དེར་ལྟ་ཞིབ་བྱེད་ཐུབ་ཀྱི་ཨེ་རེད། རྒྱུ་རྐྱེན་དེའི་ནང་འཛུལ་ཏེ་
རྒྱུ་རྐྱེན་ཁ་འབུས་བཅུག་ཐུབ་ཀྱི་ཨེ་རེད། འོན་ཀྱང་། ངས་ཕྱོགས་ངེས་ཅན་ཞིག་ནང་ཁ་
འབུས་བར་འདོད་ཀྱི་འདུག དེ་ནི་ང་ལ་དེ་ཇི་ལྟར་ཁ་འབུས་དགོས་པའི་ཐོག་ལ་བསམ་
ཚུལ་ཞིག་ཡོད་པས་ཡིན། དེས་ན། ང་དེའི་རྗེས་ཞུགས་ན་འགྲིག་གི་ཨེ་རེད།
དེ་ངའི་གནས་དོན་གཙོ་བོ་དེ་ཆགས་ཀྱི་ཡོད། ངས་རྒྱུ་རྐྱེན་དེ་ཁ་འབུས་རྒྱུར་འགོག་
རྐྱེན་བཟོ་ཡི་འདུག གང་ཡིན་ཞེ་ན། གལ་ཏེ་ངས་སུན་སྣང་དེ་ཁ་འབུས་བཅུག་ན་གང་
འབྱུང་མིན་མི་ཤེས་པར་བརྟེན་ང་ཞེད་སྣང་སྐྱེ་ཡི་ཡོད་རེད། དེར་བརྟེན་ང་ང་ཅིའི་ཕྱིར་
ཞེད་ཀྱི་ཡོད་མེད་དེ་འཚོལ་ཞིབ་བྱེད་ཁར་འགྲོ་རྒྱུ་རེད། ང་གང་ལ་ཞེད་ཀྱི་ཡོད་རེད།
ངས་ཞེད་སྣང་ཇི་སྲིད་བར་དུ་ཡོད་ན། དེ་སྲིད་བར་དུ་ཁ་འབུས་ཐུབ་རྒྱུ་མེད་པ་མཐོང་གི་
འདུག དེར་བརྟེན་ངས་འཇིགས་སྣང་འགོག་དགོས་རེད། བསམ་ཚུལ་ཐོག་ནས་མིན་
པར་དངོས་ཡོད་གཞི་བཞག་སྟེ་འགོག་དགོས། དེ་ནི་ངས་འཇིགས་སྣང་ཁ་འབུས་བཅུག་
རྒྱུ་དེ་རེད། ངས་འཇིགས་སྣང་ཁ་འབུས་བཅུག་སྟེ་གང་ཆགས་མིན་ལྟ་དགོས་རེད། འདི་
ཚང་མ་ལ་ནང་ལོགས་ཀྱི་ཤེས་རྟོགས་ཆེན་པོ་ཞིག་དགོས།
འཇིགས་སྣང་ཁ་འབུས་བཅུག་པ།- ཁྱེད་ཚོས་དེའི་དོན་གང་ཤེས་ཀྱི་ཨེ་ཡོད། དེ་ནི་
ངས་ལས་ཀ་ཤོར་སྲིད་ལ། ངའི་ཆུང་མའམ་ཁྱོ་གས་ང་རྩ་མེད་ཀྱང་བཏང་བ་ལྟ་བུ་ཡིན་
སྲིད།
ངས་ཡོད་ཚད་ཁ་འབུས་བཅུག་ཐུབ་ཀྱི་ཨེ་རེད། དེ་ནི་ངས་མི་གང་ཞིག་གསད་རྒྱུ་
དང་འཕྲོག་བཅོམ་བྱ་རྒྱུ་ཡིན་པའི་དོན་མ་རེད། དེ་བས་ངས་“གང་ཡིན་པ”དེ་ཁ་འབུས་
བཅུག་ཐུབ་རྒྱུ་ཨེ་རེད། 
དགེ་རྒན། ང་ཚོ་དེའི་ནང་བསྐྱོད་དེ་དེ་ནས་ཁ་འབུས་བཅུག་ཐུབ་ཀྱི་ཨེ་རེད།
ཀིཤ་ན་མུར་ཏི། ཁྱེད་ཚོས་ངོ་མར་དངོས་ཡོད་དེ་མཐོང་གི་འདུག་གམ། ཕྱག་དོག་ལྟ་
བུའི་བྱ་དངོས་གང་ཞིག་ཁ་འབུས་བཅུག་ཞེས་པའི་དོན་གང་ཡིན།དེ་ཇི་ལྟར་མ་རབས་
དང་ཆོས་མིན་རེད་འདུགཁྱེད་ཚོས་མི་ཚེ་ལེགས་འགྲུབ་ཆེད་ཕྲག་དོག་ཇི་ལྟར་ཁ་འབུས་
བཅུག་གི་ཡོད། ཁྱེད་ཚོས་རང་ཉིད་དེའི་ནང་མི་འཁར་བའི་ཐོག་ནས་དེ་བྱེད་ཐུབ་ཀྱི་ཨེ་
ཡོད། ཚོར་བ་དེ་ལ་འགོག་རྐྱེན་མེད་པར་དེའི་ཟུངས་ཤུགས་ཆ་ཚང་ཐོབ་བཅུག་ཐུབ་
ཀྱི་ཨེ་ཡོད། དེ་ནི་ཁྱེད་ཚོས་རང་ཉིད་དེའི་མཉམ་ངོས་བཟུང་བྱ་རྒྱུ་མེད་ལ། དེ་འགྲིག་པ་
རེད་དང་ནོར་བ་རེད་ཟེར་རྒྱུ་མེད། དེའི་ཐོག་ལ་བསམ་ཚུལ་བཟོ་རྒྱུ་མེད། དེ་དག་ཚང་མ་
ཕྲག་དོག་འཇོམ་པའི་ཐབས་ལམ་ཡིན། འོན་ཀྱང་ཁྱེད་ཚོ་ཕྲག་དོག་འཇོམ་སྙིང་འདོད་ཀྱི་
མེད། ཁྱེད་ཚོ་དེ་ཁ་འབུས་ཏེ་དེའི་མདོག་དང་དེ་དག་གང་ཡིན་ཚང་མ་བབསྟན་རྒྱུ་དེ་འདོད་
ཀྱི་ཡོད་རེད།
དགེ་རྒན། རྒན་ལགས། ང་ལ་དེ་གསལ་པོ་ཡག་པོ་ཆགས་མ་སོང༌།
ཀིཤ་ན་མུར་ཏི། ཁྱེད་ཚོས་རྩི་ཤིང་བཏབ་མྱོང་ཨེ་ཡོད། ཇི་ལྟར་འདེབས་ཀྱི་ཡོད།
དགེ་རྒན། ས་གཞི་གྲ་སྒྲིག་བྱེད། དེ་ནས་ལུད་བླུགས་་་་་
ཀིཤ་ན་མུར་ཏི། ལུད་ཏག་ཏག་བླུག་རྒྱུ་དང༌། སོན་ཏག་ཏག་གདབ་རྒྱུ། དུས་ཏག་ཏག་
ལ་གདབ་རྒྱུ། དེ་ལ་ལྟ་སྐྱོང་བྱ་རྒྱུ། བྱ་དངོས་གཞན་གྱི་འགལ་རྐྱེན་རྣམས་བཀག་འགོག་
བྱེད་དུས། ཁྱེད་ཚོས་དེ་ལ་རང་དབང་སྤྲོད་ཀྱི་ཡོད་རེད། ཁྱེད་ཚོས་ཅིའི་ཕྱིར་ཕྲག་དོག་ལ་
དེ་ལྟར་བྱེད་ཀྱི་མེད།
དགེ་རྒན། དེ་ལ་རྩི་ཤིང་ནང་བཞིན་ཕྱི་ལ་ཁ་འབུས་པ་མངོན་གསལ་འབྱུང་གི་མེད།
ཀིཤ་ན་མུར་ཏི། དེ་ནི་ཁྱེད་ཚོས་ཕྱི་ལོགས་ས་གཞིར་འདེབས་བཞིན་པའི་རྩི་ཤིང་དེ་དག་
ལས་ལྷག་པའི་དངོས་ཡོད་རེད། ཁྱེད་ཚོས་ཕྲག་དོག་གང་ཡིན་ཤེས་ཀྱི་མེད་དམ། ཕྲག་
དོག་སྐྱེ་བའི་སྐབས་ཁྱེད་ཚོས་དེ་འཆར་སྣང་རེད་ཟེར་གྱི་ཡོད་དམ། ཁྱེད་ཚོ་དེའི་མཉམ་
འཚིག་གི་ཡོད་རེད། མི་འདུག་གམ། ཁྱེད་ཚོ་ཁོང་ཁྲོ་ལངས་ཤིང་གཏུམ་དྲག་ཅན་ཆགས་
ཀྱི་ཡོད། དེ་ཅིའི་ཕྱིར་རྗེས་འདེད་བྱེད་ཀྱི་མེད། བསམ་ཚུལ་གྱི་ཐོག་ནས་མིན་པར་
དངོས་ཡོད་ཀྱིས་དེ་ལ་ཞུགས་ཏེ་དེ་ཁ་འབུས་སར་ལྟ་ཞིབ་བྱས་ན། ཁ་འབུས་པ་རེ་རེ་ནི་
འཇོམ་བྱེད་དུ་འགྱུར། དེར་བརྟེན་མཐར་འཇོམ་པར་ལྟ་ཞིབ་བྱེད་མཁན་གྱི་“ཁྱེད”ཡོད་
མ་རེད། དེའི་ནང་ལ་གསར་སྐྲན་ངོ་མ་དེ་ཡོད་རེད།
དགེ་རྒན། མེ་ཏོག་ཁ་འབུས་དུས་རང་ངོས་ནས་མངོན་གྱི་འདུག རྒན་ལགས་ཁྱེད་ཀྱིས
ཕྲག་དོག་ཁ་འབུས་དུས་དེས་རང་ཉིད་གཞོམ་རྒྱུ་རེད་ཅེས་གསུངས་པ་དེའི་དོན་ངོ་མ་དེ་
གང་ཡིན།
ཀིཤ་ན་མུར་ཏི། ཤིང་ཚལ་ནང་ནས་ཐེའུ་ངོ་མ་གཅིག་ཁུར། གལ་ཏེ་ཁྱེད་ཀྱིས་དེ་ལ་སེན་
འཐོག་བརྒྱབ་ན། དེ་ནམ་ཡང་ཁ་མི་འབུས། འཕྲལ་དུ་འཆི་འགྲོ་རྒྱུ་རེད། གལ་ཏེ་ཁྱེད་
ཀྱིས་དེ་སྐྱེ་བཅུག་ན། དེ་ནས་དེས་ཁྱེད་ལ་ཚོན་མདོག་དང༌། མཉེན་ཆ། ཟེགས་རྡུལ་
སོགས་ཡོད་ཚད་བསྟན་རྒྱུ་རེད། དེས་ཁྱེད་ཀྱིས་བཤད་མི་དགོས་པར་དེ་ངོ་མར་དམར་
པོ་དང་སྔོན་པོ་གང་ཡིན་དང༌། ཟེགས་རྡུལ་ཡོད་པ་སོགས་གང་ཡིན་བསྟན་རྒྱུ་རེད།
དེ་ཁྱེད་ལ་བལྟ་རྒྱུ་ཨེ་འདུག དེ་བཞིན། གལ་ཏེ་ཁྱེད་ཀྱིས་ཕྲག་དོག་ཁ་འབུས་བཅུག་
ན། དེས་ཁྱེད་ལ་དེ་ཕྲག་དོག་དང་འདོད་ཆགས་སོགས་ངོ་མར་གང་ཡིན་ཚང་མ་སྟོན།
དེར་བརྟེན་ཕྲག་དོག་ཁ་འབུས་བཅུག་དུས་དེས་ཁྱེད་ལ་དེའི་ཚོན་མདོག་ཚང་མ་བསྟན་
པ་རེད། ཕྲག་དོག་གི་རྒྱབ་ལ་གང་ཡོད་མེད་ཀྱང་གསལ་སྟོན་བྱས་པ་རེད། གལ་ཏེ་ཁྱེད་
ཀྱིས་དེ་ཁ་འབུས་མ་བཅུག་ན་དེ་དག་གཏན་ནས་མི་ཤེས།
ཕྲག་དོག་དེ་འདོད་ཆགས་ཀྱི་རྒྱུ་རྐྱེན་རེད་ཅེས་པ་དེ་ནི་ངག་ཐོག་གི་སྐད་ཆ་ཙམ་
ཡིན། འོན་ཀྱང༌། ངོ་མར་ཕྲག་དོག་ཁ་འབུས་བཅུག་པ་ན། ཁྱེད་གང་ཞིག་ལ་ཆགས་
སྡོད་ཡོད་པ་དེ་དངོས་ཡོད་ཆགས་རྒྱུ་རེད། དེ་ཡང་སེམས་ཚོར་གྱི་དངོས་ཡོད་ཅིག་
ཆགས་པ་ལས། བློ་གྲོས་དང་ངག་ཐོག་གི་བསམ་བློ་ཞིག་མི་ཆགས། དེར་བརྟེན་ཁ་
འབུས་རེས་བཞིན་ཁྱེད་ཀྱིས་ད་བར་ཤེས་མེད་པ་རྣམས་གསལ་འདོན་བྱེད་ཀྱི་རེད་ལ།
དངོས་ཡོད་རེ་རེ་བཞིན་རང་ངོས་ནས་ཁ་འབྱེད་པ་དང་འབུས་ཡོང་སྐབས་ཁྱེད་ཀྱིས་དེ་
དང་འབྲེལ་བ་བྱེད་ཆོག་གི་རེད། ཁྱེད་ཀྱིས་དངོས་ཡོད་ཁ་འབུས་བཅུག་དུས་དེས་སྒོ་
གཞན་དབྱེ་རྒྱུ་རེད། ཁ་འབུས་རྒྱུ་གང་ཡང་མེད་པ་མ་ཆགས་བར་དེ་ལྟར་འབྱུང་རྒྱུ་རེད།
དེ་ལྟར་རྒྱུ་རྐྱེན་དང་ཀུན་སློང་གང་ཡང་མེད་པ་ཆགས་འགྲོ།
དགེ་རྒན། སེམས་ཁམས་རིག་པའི་ཞིབ་འཇུག་གིས་ང་ལ་ཕྲག་དོག་གི་རྒྱུ་རྐྱེན་བཙལ་
རྒྱུར་རོགས་བྱ་རྒྱུ་རེད། ཞིབ་འཇུག་བྱ་རྒྱུ་དེ་དང་རང་ངོས་ནས་ཁ་འབུས་རྒྱུ་དེའི་བར་
ཁྱད་པར་ཆེན་པོ་གང་ཡོད་དམ།
ཀིཤ་ན་མུར་ཏི། གཅིག་ནི་བསམ་བློའི་བྱ་རིམ་ཞིག་ཡིན། ལྟ་ཞིབ་པ་དེས་ལྟ་ཞིབ་བྱ་ཡུལ་
དེར་འཇུག་གི་ཡོད། དེ་ཞིབ་འཇུག་ཡིན། ལེགས་བཅོས་ཡིན། བཅོས་སྒྱུར་ཡིན། ཁ་སྣོན་
ཡིན། གཞན་དེ་ལྟ་ཞིབ་པ་མེད་པའི་དངོས་ཡོད་དེ་ཡིན། དེ་ནི་དངོས་གང་ཡིན་པ་དེ་རེད།
དགེ་རྒན། ཁྱེད་ཀྱིས་གསུངས་པ་རྦད་དེ་འབྲེལ་མེད་རེད། ལྟ་ཞིབ་པ་དང་ལྟ་ཡུལ་གཉིས་
བར་འབྲེལ་བ་གང་ཡང་མེད།
ཀིཤ་ན་མུར་ཏི། ཁྱེད་ཀྱིས་ཁྱེད་ཀྱི་ནང་གི་ཡོད་ཚད་ཁ་འབུས་བཅུག་དགོས། གལ་ཏེ་
ཁྱེད་ཀྱིས་ཡོད་ཚད་ཁྱེད་ཀྱི་ནང་ལོགས་ཁ་འབུས་དགོས་པ་དང་དེ་ཁྱད་དུ་འཕགས་པ་
ཞིག་ཡིན་པ་ཤེས་ན། དེའི་ནང་རང་དབང་ངོ་མ་དེ་ཡོད། དེ་རེ་རེ་ཁ་འབུས་པ་ན། ལྟ་ཞིབ་
བྱེད་མཁན་དང་ལྟ་ཞིབ་བྱ་ཡུལ་གང་ཡང་མེད། དེར་བརྟེན་འགལ་འདུ་མེད། དེ་ལྟར་ཡོད་
ཚད་ཁྱེད་ཀྱི་ནང་ལོགས་ཁ་འབུས་ཏེ་འཆི་འགྲོ་རྒྱུ་རེད།
དགེ་རྒན། གལ་ཏེ་ངས་དེ་ལ་ཐེའུ་སྐབས་སོན་འཐོག་རྒྱག་ཐུབ་ན། ངས་དེ་ཅིའི་ཕྱིར་ཁ་
འབུས་བཅུག་དགོས་རེད།
ཀིཤ་ན་མུར་ཏི། གལ་ཏེ་ཁྱེད་ཀྱིས་ཐེའུ་གཏོར་བཤིག་བཏང་ན། མེ་ཏོག་གང་ཆགས་རྒྱུ་
རེད། གལ་ཏེ་ཁྱེད་ཀྱིས་ཐེའུ་གཏོར་བཤིག་བཏང་ན། དེ་ཁ་འབུས་རྒྱུ་མ་རེད། དེ་བཞིན།
ཁྱེད་ཀྱིས་“ངས་ཕྲག་དོག་དང་འཇིགས་སྣང་གཏོར་བཤིག་བཏང་གི་ཡིན”ཟེར་གྱི་ཡོད།
འོན་ཀྱང་ཕྲག་དོག་དང་འཇིགས་སྣང་གཏོར་བཤིག་གཏང་རྒྱུ་ཡོད་མེད། ཁྱེད་ཀྱིས་དེ་
དག་མགོ་གནོན་བྱེད་ཆོག ། སྒྱུར་བཅོས་བཏང་ཆོག ། ལྷར་བསྔོ་ཆོག ། འོན་ཀྱང་། དེ་
དག་རྟག་ཏུ་དེ་རང་སོར་བསྡད་རྒྱུ་རེད། འོན་ཀྱང་གལ་ཏེ་ཁྱེད་ཀྱིས་ཡོད་ཚད་ཐེ་ཇུས་མི་
བྱེད་པར་ཁ་འབུས་བཅུག་རྒྱུའི་དངོས་ཡོད་ལྟེ་བ་དེ་ཤེས་ན། དེ་གསར་བརྗེ་ཞིག་ཆགས་
རྒྱུ་རེད།
དགེ་རྒན། ཕྲག་དོག་ནི་རྙོག་འཛིང་ཆེན་པོ་ཞིག་ཡིན།
ཀིཤ་ན་མུར་ཏི། དེ་ཁ་འབུས་བཅུག ཕྲག་དོག་ཁ་འབུས་དུས་རྙོག་འཛིང་དེ་སྟོན་ཡོང་
རྒྱུ་རེད། རྙོག་འཛིང་ཤེས་རྒྱུ་དང་རྙོག་འཛིང་ལ་ལྟ་ཞིབ་བྱེད་དུས་དེས་རྐྱེན་གཞན་ཞིག་
བསྟན་རྒྱུ་རེད། དེ་ཁ་འབུས་བཅུག དེ་ལྟར་བྱས་ན་ཡོད་ཚད་ཁྱེད་ཀྱི་ནང་ལོགས་ལ་ཁ་
འབུས་རྒྱུ་རེད། གང་ཡང་གཡུག་ཀྱི་ཡོད་མ་རེད། གང་ཡང་མགོ་གནོན་བྱེད་ཀྱི་ཡོད་མ་
རེད། གང་ཡང་སྟངས་འཛིན་བྱེད་ཀྱི་ཡོད་མ་རེད། དེ་སློབ་གསོ་ཆེན་པོ་ཞིག་རེད། མ་
རེད་དམ།
དགེ་རྒན། ཁྱེད་ཀྱིས་གསུངས་པ་དེར་གལ་གནད་ཆེན་པོ་འདུགའོན་ཀྱང་དེ་ཡོང་ཐུབ་ཀྱི་
རེད་དམ།
ཀིཤ་ན་མུར་ཏི། དེ་ཡོང་ཐུབ། དེ་མིན་དེ་བཤད་པར་དོན་སྙིང་གང་ཡང་མེད། གལ་ཏེ་
ཁྱེད་ཀྱིས་དེ་ཤེས་ཀྱི་འདུག་ན། སློབ་ཕྲུག་ཚོར་ཁ་འབུས་རྒྱུར་རོགས་ཇི་ལྟར་བྱ་རྒྱུ་ཡིན།
ཁྱེད་ཀྱིས་ཁོང་ཚོས་ཤེས་པར་རོགས་ཇི་ལྟར་བྱ་རྒྱུ་ཡིན།
དགེ་རྒན། ངས་རང་ཉིད་ནས་འགོ་བཙུགས་ས་རེད། སེམས་ཁམས་ཀྱི་ཐབས་ལམ་ངེས་
ཅན་ཞིག་བརྒྱུད་ནས་ངས་རྒྱུ་རྐྱེན་ཤེས་ཀྱི་འདུག ཁྱེད་ཀྱིས་གསུང་རྒྱུ་དེ་ནི་ཁ་འབུས་
དུས་དཀའ་རྙོག་རང་ངོས་ནས་སྒོ་འབྱེད་ཡོང་རྒྱུ་རེད། དེ་གཉིས་བར་ཁྱད་པར་ཆེན་པོ་
ཡོད། འོན་ཀྱང་། ང་ལ་དེའི་སྐོར་ཤེས་རྟོགས་ཅུང་ཟད་ཡོད་ན་ཡང་། དེ་སློབ་ཕྲུག་ཚོར་
ར་སྤྲད་རྒྱུ་དེ་ཁག་པོ་རེད།
ཀིཤ་ན་མུར་ཏི། དེ་ནི་ངས་ཁྱེད་ལ་ངག་ཐོག་ནས་གླེང་པའི་ངག་སྦྱོར་མིན་པའི་གླེང་མོལ་
ཞིག་རེད། གླེང་མོལ་ནང་ལ་ང་བསམ་བློ་ཁ་འབུས་རྒྱུའི་སྐོར་དེར་ཇི་ལྟར་སླེབས་པ་ཡིན།
དགེ་རྒན། ཁ་འབུས་རྒྱུ་དང་ཐ་ན་ཁ་འབུས་སའི་གནས་རྣམས་ལ་རྟོག་ཞིབ་མ་བྱེད་གོང༌།
ངའི་ནང་ལོགས་ལ་ཡོད་ཚད་ཁ་འབུས་བཅུག་པའི་ཆེད་དོ་མཉམ་གྱི་རྒྱུ་ཆ་གཅིག་སྐྲུན་
དགོས།
ཀིཤ་ན་མུར་ཏི། ངས་དེ་ངོས་ལེན་མེད། ངས་ཁྱེད་ཀྱིས་དེ་དེ་ལྟར་བྱེད་ཐུབ་པའི་ཡིད་
ཆེས་མེད། ཕྲག་དོག་ལ་མཚོན་ན། ངས་དེ་ཁ་འབུས་བཅུག་ཟེར་གྱི་ཡོད་རེད།འོན་ཀྱང༌།
ཁྱེད་ཀྱིས་དེ་ཁ་འབུས་བཅུག་རྒྱུ་མ་རེད།
དགེ་རྒན། ངས་ཕྲུ་གུ་གཅིག་དང་འབྲེལ་བ་བྱེད་པའི་སྐབས་ལྟ་བུར་མཚོན་ན། གནས་
དོན་དང་པོ་དེ་དོ་མཉམ་ཡིན་པའི་ཤེས་རྟོགས་ཀྱི་ཁྱད་ཆོས་སྐྱེད་སྐྲུན་བྱ་རྒྱུ་དེ་མ་རེད་
དམ།
ཀིཤ་ན་མུར་ཏི། ངས་ཁྱེད་ལ་དེ་གང་ཡིན་བཤད་ཆོག གལ་ཏེ་ཁྱེད་ཀྱིས་ཉན་གྱི་ཡོད་ན།
དོན་ངོ་མར་ཉན་གྱི་ཡོད་ན་ཁ་འབུས་རྒྱུ་ངོ་མར་འབྱུང༌། གལ་ཏེ་ཁྱེད་ཀྱིས་ཉན་པ་དང༌།
རྟོག་ཞིབ། ཤེས་རྟོགས་བཅས་བྱས་ན། ཉན་ཚར་མ་ཐག་དེ་བྱུང་ཚར་རེད། གལ་ཏེ་དེ་
བྱུང་ན། དེ་ནས་གཞན་རྣམས་ཕྲུ་གུ་ལ་ཧ་ཅང་ལས་སླ་བོ་རེད། ཁྱེད་ཀྱིས་ཕྲུ་གུ་དེར་
བལྟ་རྒྱུ་དང༌། རོགས་པ་བྱ་རྒྱུ་དང༌། ངག་ཐོག་ནས་གླེང་མོལ་བྱ་རྒྱུའི་ཐབས་ལམ་མི་
འདྲ་བ་མང་པོ་རྙེད་རྒྱུ་རེད། ཉན་པའི་བྱ་བ་དེ་ཉིད་ཁ་འབུས་རྒྱུ་དེ་ཡིན།
དགེ་རྒན། རྒན་ལགས། དེ་འདྲའི་ཉན་རྒྱུ་དེ་ཡོན་ཏན་གཅིག་རེད་དམ།
ཀིཤ་ན་མུར་ཏི། ཁྱེད་ཀྱིས་ཉན་གྱི་ཡོད་རེད། ཁྱེད་ཀྱིས་ཅིའི་ཕྱིར་དེ་ལ་ཡོན་ཏན་ཟེར་
གྱི་ཡོད། ཁྱེད་ཀྱིས་དེ་རིང་ཞོགས་པར་ངས་“ཡོད་ཚད་ཁ་འབུས་བཅུག”ཅེས་བཤད་
པ་དེ་ཉན་ཡོད་རེད། གལ་ཏེ་ཁྱེད་ཀྱིས་ཉན་ན་དེ་འབྱུང་རྒྱུ་རེད། དེ་ཡོན་ཏན་ཞིག་
མིན། ཡོན་ཏན་ནི་སྔོན་ནས་བསྐྲུན་པ་ཞིག་ཡིན། འདི་ནི་གསོན་པོ་ཞིག་རེད། འབར་
བཞིན་པ་ཞིག་རེད། དྲག་པོ་ཞིག་རེད། ཁྱེད་ཀྱིས་འདི་ཡོན་ཏན་དང་སྦྱོར་བ་ཞིག་བཟོ་
མི་ཐུབ། ཁྱེད་ཀྱིས་ཚོན་མདོག་བལྟ་རྒྱུའི་སྦྱོང་བརྡར་བྱེད་མི་ཐུབ། བྱེད་ཐུབ་རྒྱུ་མ་རེད།
མེ་ཏོག་གི་མཛེས་སྡུག་དང་དཔལ་ཡོན་སོགས་ཁ་འབུས་པའི་སྐབས་ཁོ་ནར་ལྟ་ཐུབ༎